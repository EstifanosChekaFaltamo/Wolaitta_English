yaaqoobaara gibxxe gelida israa7eela attuma naatu sunttay hagaappe kaallidi xaafettiis; eti ubbaykka bantta so asaa ekki gelidosona .
hegeetinne: roobeela , simoona , leewa , yihudaa ,
yisaakoora , zaabiloona , biniyaama ,
daana , nifttaaleema , gaadanne aseera .
yaaqooba zerettati muleera laappun tamma; yooseefi kasekka gibxxe bi uttiis .
yooseefi , a ishanttinne he yeleta ubbay hayqqiis;
shin israa7eela zerettay ayfidosonanne keehi daridosona; he biittaa kumana gakkanaassi eti keehi corattidosona .
hegaappe guyyiyan , yooseefa erenna ooratta kawoy gibxxe biittan denddiis .
i ba asaa , &quot; be7ite; ha israa7eelati nuuppe keehi corattidosona .
haayite , ane nuuni eta hiillan oyqqoos; hinna xayikko eti kaseegaappe yaa darana . geelladan oli denddikko , eti nu morkketuura gayttidi , nuna olananne biittaa yeggidi baana &quot; yaagiis .
hegaa gishshawu , deexo oosuwan eta tuggayana mala , eta bolli meqetti baynna kaabbota sunttidosona . eti kawuwaayyo piitoomanne raamisa giyo aybakko minjjiyo katamata keexxidosona .
shin gibxxeti eta un77uwaa dariyo wode , eti darii yelettidosonanne biittaa gakkidosona . hegaa gishshawu , gibxxeti israa7eelatawu yayyidosona;
yayyidi etawu biittaa goggidi ootissidosona .
wolqqaama oosuwan , siminttuwaaninne xuubiyaa meruwan , qassi shooqan oottiyo ubba qommo oosuwan , eta de7uwaa camettidosona; bantta daafurssiya ooso ubbaa qareti baynnan eta ootissidosona .
gibxxe kawoy ibraawe maccaasata maaretissiya xippaaronne puuho giyo naa77u maccaasata hagaadan yaagiis;
&quot; ibraawe maccaasati yeliyo wode intte maaretissiiddi , yelettidabi attuma na7a gidikko , worite; shin macca na7a gidikko paxa aggite &quot; yaagiis .
shin maaretissiyaageeti xoossawu yayyidi , gibxxe kawoy eta azazidoogaadan oottibookkona . eti attuma naata paxa ashshidosona .
hegaappe guyyiyan gibxxe kawoy he maaretissiyaageeta xeesidi , &quot; intte ayssi hagaadan oottidetii ? attuma naata ayssi paxa aggi bayidetii ? &quot; yaagidi eta oychchiis .
oychchin maaretissiyaageeti zaaridi , &quot; ibraawe maccaasati gibxxe maccaasatu mala gidokkona; eti mino gidiyo gishshawu , maaretissiyaageeti gakkanaappe kasetidi yeliichchoosona &quot; yaagidosona .
hegaa gishshawu , xoossay maaretissiyaageetussi kehiis . asaa qoodaykka gujji gujjidi biidi , kaseegaappe yaa corattiis .
qassi maaretissiyaageeti xoossawu yayyido gishshawu , xoossay etawu eta huuphessi so asaa immiis .
hegaappe guyyiyan kawoy ba asaa ubbaa , &quot; ibraawetuppe yelettiya attuma na7a ubbaa nayle shaafaa haattan olite; shin macca na7i yelettikko , paxa aggi bayite &quot; yaagidi azaziis .
he wode issi leewa qommo gidiya bitanee leewa maccaasa issinniyo ekkiis;
ekkin a abbe ixettada attuma na7aa yelaasu . na7ay meraa lo77o na7a gidiyoogaa a be7ada , heezzu agina qosaasu .
shin a hegaappe daruwaa qosanawu danddayennaagaa erada , ceeccaappe keeshiyaa ayyo daddaasu; daddada renjjiyaaninne shidan meeshada , na7aa a giddon wottaasu; wottada nayle shaafaa giyo haattaa doonan maqaa giddon wottaasu .
a michchiyaa i haniyoobaa be7anawu haahuwan eqqaasu .
gibxxe kawuwaa na7iyaa bollaa meecettanawu nayle shaafaa giyo shaafaa wodhdhaasu; i macca ashkkaratinne haattaa doonan yaa haa hemettoosona; a keeshiyaa maqaa giddon be7ada , baada ekkada yaana mala ba ashkkariyo kiittaasu;
keeshiyaa pogada , he guutta na7aa be7aasu . be7iyo wode i yeekkees; yeekkin a ayyo qarettaasu; a , &quot; hagee ibraawetu guutta naatuppe issuwaa &quot; yaagaasu .
he wode a michchiyaa kawuwaa na7iyo , &quot; neeyyo ha na7aa xanttanawu ibraawe maccaasa issinno ehaanawu boo ? &quot; yaagada oychchaasu .
yaagin a , &quot; ee , ba &quot; yaagaasu . yaagin na7iyaa baada , he na7aa aayyiyo ehaasu .
kawuwaa na7iyaa he maccaasiyo , &quot; ha na7aa efaada , taayyo xanttashsha; taani neeyyo damoozaa qanxxana &quot; yaagaasu . yaagin maccaasiyaa na7aa efaada , xanttaasu .
na7ay diccin , kawuwaa na7eekko a ehaasu; i iyyo na7a gidiis; &quot; taani haattaappe a kessaas &quot; gaydda , a muusa sunttaasu .
muusee diccidi gitaa gididi , issi gallassi ba asay de7iyoosaa biis; biidi eti deexo ooso oottishin eta xeelliis . gibxxe biittaa asa issoy a asatuppe , ibraawetuppe issuwaa wadhdhishin be7iis .
i yaa haa xeellin , ooninne baynnaagaa be7idi , he gibxxe bitaniyaa woriis; woridi shaaheeta giddon qottiis .
wonttetta gallassi kiyidi , naa77u ibraaweti warettiyaageeta be7iis . naaqqidaagaa i , &quot; neeni ne lagge gidiya ibraawiyaa ayssi dechchay ? &quot; yaagidi oychchiis .
oychchin he bitanee , &quot; nena nu bolli haariyaagaanne daanna ootti sunttiday oonee ? neeni he gibxxe bitaniyaa woridoogaadan , tanakka worana qoppayyye ? &quot; yaagiis . muusee he wode , &quot; taani oottidobay erettiichchiis &quot; yaagi qoppidi yayyiis .
kawoy hagaa siyido wode , muusa woranawu koyiis; shin muusee kawuwaappe baqatidi , midiyaama biittan de7anawu biis; biidi haatta ollaa doonan uttiis .
he wode midiyaama qeese issuwaayyo laappun macca naati de7oosona; eti bantta aawaa dorssata haattaa ushshanawu wonggiriyan haattaa duuqqi kunttanawu yiidosona .
henttanchchati yiidi macca naata yedettidosona; shin muusee denddi eqqidi , eta ashshiisinne eta dorssata haattaa ushshiis .
eti bantta aawaa yatirokko yiido wode , &quot; hachchi waani eesuwan yiidetii ? &quot; yaagidi oychchiis .
oychchin eti zaaridi , &quot; gibxxe biittaa asa issoy nuna henttanchchatuppe ashshiis; i nuuyyo haattaakka duuqqidi dorssaa wudiyaa ushshiis &quot; yaagidosona .
yaagin i ba macca naata , &quot; yaatin i awan de7ii ? intte he bitaniyaa ayssi aggi bayidetii ? ane a xeesidi , miyoobaa shoobbite &quot; yaagiis .
muusee he bitaniyaara yan de7anawu maayiis; bitaneekka ba na7iyo xippaaro muuseyyo machcho oottidi immiis .
xippaara attuma na7aa yelin , muusee a , &quot; taani asa biittan bete gidaas &quot; yaagiiddi , gershshooma sunttiis .
daro layttaappe guyyiyan , gibxxe kawoy hayqqiis . israa7eelati bantta aylletettaappe oolidosonanne waassidosona; bantta aylletettaappe eti waassido waasoy pude xoossaakko gakkiis .
xoossay eta ooliyaa siyidi , i abrahaamaara , yisaaqaaranne yaaqoobaara maacetto maachchaa hassayiis .
hegaa gishshawu , xoossay israa7eelata xeellidi etawu qoppiis .
issi wode muusee midiyaama biittaa qeesiyaa , ba bolluwaa yatiro dorssata heemmees; i he wudiyaa laaggi ekkidi bazzuwawu gaxaa gakkanaashin efiis; efiidi xoossaa deriyaa , siinaa deriyaa gakkiis .
he sohuwan godaa kiitanchchay buuran , eexxiya tama lacuwaa giddon ayyo beettiis; buuray taman xuugettikkokka , tamay buuraa meennaagaa muusee be7iis .
hegaa gishshawu , muusee , &quot; taani yaa baada , buuray ayssi taman meetettennaakkonne ha oorattabaa ane be7ana &quot; yaagidi qoppiis .
i be7anawu yaa biidoogaa goday be7iis; be7idi xoossay buuraa giddoppe a , &quot; muusee ! muusee ! &quot; yaagidi xeesiis . xeesin muusee , &quot; yee ! &quot; giidi koyiis .
koyin xoossay a , &quot; haa shiiqoppa . neeni eqqido biittay geeshsha gidiyo gishshawu , ne tohuwan de7iya caammaa kessa &quot; yaagiis .
qassikka goday a , &quot; taani ne aawaa xoossaa , abrahaama xoossaa , yisaaqa xoossaa , yaaqooba xoossaa &quot; yaagiis . yaagin muusee xoossaa xeellanawu yayyido gishshawu , ba som77uwaa genttiis .
goday qassikka hagaadan yaagiis; &quot; taani gibxxe biittan ta asay tuggatiyo tuggaa geeshsha be7ada , eti bantta kaabbotuppe waassiyo waasuwaa siyada , taani eta waayiyaa qoppaas .
hegaa gishshawu , taani eta gibxxe biittaa asatu kushiyaappe ashshanawunne he biittaappe eta kessada , aahonne lo77o biitti ehaanawu wodhdhaas . he biittay maattaynne eessay goggiyo biitta; he biittan kanaaneti , hiiteti , amooreti , parzzeti , hiiwetinne yaabuusati ha77i de7oosona .
ha77i israa7eelatu waasoy tana gakkiis; gibxxe biittaa asati eta naaqqiyo naaquwaanne taani be7aas;
hegaa gishshawu , ha77i ba; ta asata , israa7eelata gibxxeppe kessana mala , gibxxe kawuwaakko taani nena kiittays &quot; yaagiis .
shin muusee xoossaa , &quot; kawuwaakko baanawunne israa7eelata gibxxeppe kessanawu taani oonee ? &quot; yaagiis .
yaagin xoossay a , &quot; taani nenaara gidana; qassi taani nena kiittidoogawu malaatay hagaa: neeni he asaa gibxxeppe kessido wode , ha deriyaa bollan intte xoossawu goynnana &quot; yaagiis .
muusee xoossaa , &quot; gido shin , taani israa7eelatukko baada , eta , intte aawatu xoossay tana inttekko kiittiis yaagin , eti tana , a sunttay oonee ? yaagidi oychchikko , he wode taani etayyo woyga yootanee ? &quot; yaagiis .
xoossay muusa , &quot; taani tanattennee; neeni israa7eelatuyyo , tanattennee inttekko tana kiittiis yaaga &quot; yaagiis .
xoossay muusa qassi , &quot; neeni israa7eelata , goday intte aawatu xoossay , abrahaama xoossay , yisaaqa xoossay , yaaqooba xoossay , i tana inttekko kiittiis yaaga; hagee yeletaappe yeletaa gakkanawu taani hassayettanawu merinawu ta suntta .
&quot; ba; baada israa7eela cimata shiishshada , goday intte aawatu xoossay , abrahaama , yisaaqanne yaaqooba xoossay taayyo qoncciis; qonccidi tana , &quot; taani inttena xomoosaas; gibxxen intte bolli aybi oosettidaakko taani be7aas .
taani inttena gibxxe biittaa tuggaappe kessada , pude maattaynne eessay goggiyo kanaanetu , hiitetu , amooretu , parzzetu , hiiwetunne yaabuusatu biitti efaana ga uttaas &quot; yaagiis yaaga .
&quot; israa7eela cimati ne qaalaa siyana; hegaappe guyyiyan neeninne he cimati gibxxe kawuwaakko biidi a , goday , ibraawetu xoossay , nunaara gayttiis . ha77i nuuni heezzu gallassa ogiyaa bazzo hemetti biidi , godaassi , nu xoossaassi , yarshshuwaa yarshshana mala nuna yedda yaagite .
shin wolqqaama kushee a wolqqan yedissana xayikko , gibxxe kawoy inttena yeddennaagaa taani erays .
hegaa gishshawu , taani ta kushiyaa yeddada , eta giddon taani oottiyo ta malaatatu ubban gibxxeta shocana . hegaappe guyyiyan i inttena yeddana .
&quot; qassi taani gibxxetun ha asaa sabissana; yaatobare intte kiyiyo wode kushe mela kiyekketa .
ibraawe maccaasi ubbay ba gibxxe shooreekkonne ba son de7iya gibxxe maccaasay oona gidinkka ikko biidi , bira miishshata , worqqa miishshatanne attuma naatinne macca naati maayana maayota immite giidi oychchana . hegaadan oottidi intte gibxxetu aquwaa bonqqana &quot; yaagiis .
muusee , &quot; eti tana ammanennan ixxikko , woykko taani odiyoogaa siyennan ixxidi , goday neeyyo qonccibeenna giikko waanoo ? &quot; yaagidi zaariis .
yaagin goday a , &quot; he ne kushiyan de7iyaagee aybee ? &quot; yaagidi oychchiis . oychchin , &quot; xam77aa &quot; yaagiis .
yaagin goday a , &quot; ane a sa7an ola &quot; yaagiis . yaagin muusee he gatimaa sa7an oliis; olin shooshsha kiyiis; yaatin , muusee appe woxxiis .
hegaappe guyyiyan goday a , &quot; ne kushiyaa yeddada , a goynaa oyqqa &quot; yaagiis . muusee yeddidi shooshshaa oyqqin , shooshshay a kushiyan simmidi , gatimawu laamettiis .
goday , &quot; hagee hanidoogee , ne aawatu xoossay , abrahaama xoossay , yisaaqa xoossaynne yaaqooba xoossay neeyyo qonccidoogaa eti ammananaassa &quot; yaagiis .
hegaappe guyyiyan goday a , &quot; ne kushiyaa ne shophphan naaqqa &quot; yaagin , muusee ba kushiyaa shophphan naaqqiis; i kessiyo wode a kushee barottidi shachchaadan booxxiis .
goday a , &quot; ne kushiyaa ne shophphan zaarada naaqqa &quot; yaagiis . yaagin muusee ba kushiyaa ba shophphawu zaari naaqqidi kessiyo wode , a kushee simmidi hinkko bollaa mala gidiis .
qassikka goday a , &quot; eti nena ammanennan ixxikkonne koyro malaataa ammanennan ixxikko , naa77anttuwaa eti ammanana .
shin eti xoossi oottiyo ha naa77u malaatata ammanana xayikko , woykko neeni odiyoogaa siyennan ixxikko , nayle shaafaappe haattaa ekkada , mela biittan gussa; neeni shaafaappe ekkido haattay biittan suutta gidana &quot; yaagiis .
yaagin muusee godaa , &quot; abeet godawu , taani hagaappe kasekka , woykko neeni ne ashkkaraayyo haasayidoosappe simminkka taani biddaa danddayikke; taani leddaani haasayays; qassi ta inxxarssaykka lufa &quot; yaagiis .
goday a , &quot; asaassi doonaa medhdhidaagee oonee ? a duude , woykko tulle oottiyaagee oonee ? xeelliyaagaanne qooqe oottiyay oonee ? tana godaa gidikkinaayye ?
neeni ha77i ba; taani nena haasayanawu maaddana; neeni gaanabaanne taani nena tamaarissana &quot; yaagiis .
shin muusee godaa , &quot; godawu , hayyanaa , hagaa oottanawu hara asa kiittarkkii ! &quot; yaagiis .
hegaappe guyyiyan goday muuseyyo keehi hanqqettidi a , &quot; leewa gidiya ne ishaa aaroonihoo ? i lo77o haasayana danddayiyoogaa taani erays; ha77i i nenaara gayttanawu yiiddi ogiyaa bollan de7ees; i nena be7iyo wode a wozanay ufayttana .
neeni , yaaga; yaaga gaada ayyo odana; taani inttena naa77aakka haasayanawu maaddananne intte oottanabaa tamaarissana .
i asaayyo ne gishshaa haasayana; hegeenne , i neeyyo doonaa mala gidin , neeni ayyo xoossa mala gidana giyoogaa .
shin ooratta malaatata an oottanawu , neeni ha gatimaa ekkada ba &quot; yaagiis .
hegaappe guyyiyan muusee ba bolluwaa yatirokko simmi biidi , &quot; hanno gakkanaassi paxa de7iya asi de7ikko be7anawu , taani guyye ta asaakko gibxxe boo ? &quot; yaagiis . yaagin yatiroy muusa , &quot; ee ba; saro gakka &quot; yaagiis .
muusee midiyaama biittan de7ishin goday a , &quot; nena woranawu koyida asati ubbay hayqqiichchido gishshawu , guyye gibxxe biitti simmada ba &quot; yaagiis .
yaagin muusee ba keettaayyiyoonne ba attuma naata hariyaa togissi ekkidi , guyye gibxxe simettaa doommiis; muusee xoossaa gatimaa ba kushiyan oyqqidi biis .
goday muusa , &quot; neeni gibxxe simmada biyo wode , taani neeyyo immido wolqqan neeni oottana malaatata ubbaa gibxxe kawuwaa sinttan neeni oottanaagaa baloppa . yaaninkka asaa i yeddenna mala , taani a wozanaa dammissana .
he wode taani goday giyoobaa kawuwaassi hagaadan yaagada oda; &quot; israa7eeli ta bayra na7aa .
i taayyo goynnana mala , ta na7aa neeni yeddana mala , taani neeyyo yootaas; shin neeni a yeddennan ixxadasa; hegaa gishshawu , taani ne bayra attuma na7aa worana &quot; yaagees yaagada oda &quot; yaagiis .
ogiyan shemppiyoosan goday muuseera gayttiis; gayttidi a worana haniis .
a keettaayyiyaa xippaara saluwaa ekkada , ba na7aa qaxxaraasu . qaxxarada he shoohuwan muuse tohuwaa bochchaasu . a muusa , &quot; neeni taayyo tumu suutta bullachchaawaa &quot; yaagaasu .
goday hegaa gishshawu a worennan aggiis . he wode qaxxaraa malaatanawu a , &quot; neeni taayyo suutta bullachchaawaa &quot; yaagaasu .
goday aaroona , &quot; neeni muuseera gayttanawu bazzo ba &quot; yaagiis . yaagin i biidi , muuseera xoossaa deriyan gayttidi a yeriis .
hegaappe guyyiyan muusee goday ba bolli kiittido qaala ubbaanne oottana mala , bana azazido ooratta malaatatubaa ubbaa aaroonayyo yootiis .
muuseenne aarooni biidi , israa7eelatu cimata ubbaa shiishshidosona .
shiishshin aarooni goday muuseyyo yootido qaala ubbaa etayyo odiis . qassi muusee malaatata he asaa sinttan oottiis .
etikka ammanidosona . goday etawu qoppidoogaanne eta tuggaa be7idoogaa siyido wode , eti gufannidi goynnidosona .
hegaappe guyyiyan muuseenne aarooni gibxxe kawuwaakko yiidi a , &quot; goday , israa7eela xoossay hagaadan yaagees; ta asay taayyo bazzon baalaa bonchchana mala , eta yedda yaagees &quot; yaagidosona .
yaagin kawoy , &quot; taani ayyo azazettada israa7eela yeddanawu he goday oonee ? taani godaa erikke; israa7eelakka yeddikke &quot; yaagiis .
hegaappe guyyiyan eti , &quot; ibraawetu xoossay nunaara gayttiis . ha77i nuuni godaayyo , nu xoossaayyo , yarshshuwaa yarshshanawu heezzu gallassa ogiyaa bazzo giddo baanawu nuna yeddarkkii; hinna xayikko , i nuna boshan woykko olan worana &quot; yaagidosona .
shin gibxxe kawoy yaagiis; &quot; muusee ! aaroonaa ! asaa ayssi oosuwaa diggeetii ? intte oosuwawu simmidi biite &quot; yaagiis .
kawoy he wode , &quot; be7ite , ha biittan asay corattiis; qassi intte eta oosuwaa diggeeta &quot; yaagiis .
kawoy he gallassi gibxxetu kaabbotanne israa7eelatu daguwaa sunttata azaziiddi ,
&quot; haroodeegaadan xuubiyaa oottiyo utulaa asaayyo ehi immoppite; eti utulaa banttawu bi biidi shiishshona;
shin eti qoodan kaseegaa keena xuubiyaa medhdhidi , sheedhdhanaadan azazite; he qoodaappe pacissoppite; ayssi giikko , eti azalla; eti , nuuni nu xoossaayyo yarshshuwaa yarshshana mala , nuna yedda yaagidi waassiyoogee hegaassa .
eti oosuwan sheekkana malanne worddo haasayaa siyennan aggana mala , etayyo oosuwaa deexettite &quot; yaagidi azaziis .
hegaappe guyyiyan , he kaabbotinne he sunttati kiyidi asaa , &quot; kawoy hagaadan yaagees; simmi taani intteyyo mulekka utulaa immikke;
intte utulaa demmana danddayiyoosaappe intte huuphen shiishshite; shin intte sheedhdhiyo xuubiyaa qooday mulekka paccenna yaagiis &quot; yaagidosona .
yaagin asay utulaassi haniyaabaa shiishshanawu gibxxe biitta ubban laalettiis .
gibxxetu kaabboti eta , &quot; intteyyo utulaa immiyo wode intte hachchi hachchi oottiyoogaa keenaa oottite &quot; yaagidi eta godatidosona .
gibxxetu kaabboti israa7eelatu daguwaa sunttata wadhdhidi , &quot; intte kase oottiyoogaa keena xuubiyaa zino woykko hachchi ayssi ootti wurssibeekketii ? &quot; yaagidi oychchidosona .
hegaappe guyyiyan israa7eela sunttati biidi kawuwaayyo magannidosona; eti a , &quot; neeni ne ashkkarata hagaadan ayssi oottay ?
ne ashkkaratuyyo utulaa immokkona; shin , xuubiyaa medhdhite yaagoosona; yaagidi nuna ne ashkkarata wadhdhoosona; shin balay ne asaa bollaana &quot; yaagidosona .
shin kawoy eta , &quot; ha azallati ! intte azalla ! hegaa gishshawu , intte zaari zaaridi , nuuni godaayyo yarshshana baanawu nuna yedda yaageeta .
ha77i biite; biidi oottite; eti intteyyo ayba utulakka immokkona; shin intte kaseegaa keena xuubiyaakka medhdheeta &quot; yaagiis .
israa7eelatu sunttati , &quot; intte hachchi hachchi medhdhiyo xuubiyaa qoodaa kaseegaappe pacissoppite &quot; giido wode , eti metuwan gelidoogaa akeekidosona .
eti kawuwaa matappe kiyiiddi , muuseenne aarooni etaara gayttanawu naagiyaageeta demmidosona .
eti , &quot; inttena goday xeello ! intte bolli i pirddo ! intte nuna kawuwaaninne a oosanchchatun ixissideta; qassi eti nuna worana mala , bisuwaa eta kushiyan wottideta &quot; yaagidosona .
muusee godaakko simmidi , &quot; godawu , neeni ha asaa bolli metuwaa ayssi ehaadii ? neeni tana kiittidoy hagaassee ?
taani ne sunttan kawuwaayyo haasayanawu biido wodeesappe doommin , i ha asaa bolli metuwaa ehiis . qassi neenikka ne asaa mule ashshabaakka &quot; yaagiis .
hegaappe guyyiyan goday muusa , &quot; taani gibxxe kawuwaa oottanabaa neeni ha77i be7ana; ta wolqqaama kushiyaa gaasuwan i eta yeddana; ta wolqqaama kushiyaa gaasuwan i eta ba biittaappe laaggidi kessana &quot; yaagiis .
xoossay qassikka muusa , &quot; taani godaa;
taani abrahaamayyo , yisaaqayyoonne yaaqoobayyo ubbaa danddayiya xoossaa gidada qonccaas; shin taani , godaa giyo ta sunttan , tanatettaa eta erissabeykke .
qassi taani etayyo eti bete gididi de7ido kanaane biittaa immanawu ta maachchaa etaara maacettaas .
qassikka gibxxe asati aylleyiyo israa7eelatu ooliyaa taani siyada , ta maachchaa hassayaas .
&quot; hegaa gishshawu , neeni israa7eelata , taani godaa; taani inttena gibxxetu naaquwaappe kessana; taani inttena eta aylletettaappekka goqa kessana; qassi taani inttena ta gita wolqqaaninne hanttaara pirddan wozana .
taani inttena ta huuphe asadan ekkananne taani intte xoossaa gidana . he wode intte taani godaa intte xoossaa inttena gibxxetu aylletettaappe kessidaagaa gidiyoogaa erana .
qassi taani inttena abrahaamayyo , yisaaqayyoonne yaaqoobayyo immanawu ta kushiyaa denttada caaqqido biittawu ehaana; he biittaa taani intteyyo intte gade oottada immana; taani godaa yaaga &quot; yaagiis .
muusee hagaa israa7eelatuyyo yootiis; shin eta heennay meqqido gaasuwaaninne meqetti baynna aylletettaa gaasuwan a qaalaa siyibookkona .
hegaappe guyyiyan goday muusa ,
&quot; ba; baada gibxxe kawuwaa , israa7eelata ne biittaappe kessada yedda yaagada yoota &quot; yaagiis .
shin muusee godaa , &quot; israa7eelati tabaa siyennan ixxaappe attin , taani deddotiya inxxarssan haasayiyoogaa kawoy ayssi siyii ? &quot; yaagiis .
goday muusanne aaroona , &quot; biite; biidi , intte israa7eela asaa gibxxeppe kessana mala , taani inttena yeddidoogaa israa7eela asaassinne gibxxe kawuwaassi yootite &quot; yaagidi azaziis .
eta so asatu halaqati hageeta . israa7eelayyo bayra na7aa roobeela attuma naati , heenooka , paalu , hexiroonanne karmma; hageeti roobeela yarata .
simoona attuma naati , yimu7eela , yaamiina , ohaada , yaakiina , xoohaaranne kanaane biittaa maccaaseeppe yelettida shaa7ula; hageeti usuppunati simoona yarata .
leewa attuma naati bantta yeletaa maaraadan gershshoona , qahaatanne maraara . leewi xeetanne hasttamanne laappun layttaa de7iis .
gershshoona attuma naati bantta yaran yaran liibinanne shim77a geetettoosona .
qahaata attuma naati amiraama , yixihaara , kebroonanne uzzi7eela . qahaati xeetanne hasttamanne heezzu laytta de7iis .
maraara attuma naati maahilanne musha giyoogeeta . bantta yeletaa maaran leewa yarati hageeta .
amiraami ba aawaa michchiyo yokebeedo machchiis . a aaroonanne muusa ayyo yelaasu . amiraami xeetanne hasttamanne laappun layttaa de7iis .
yixihaara attuma naati , qoraaha , nefeganne ziikira .
uzzi7eela attuma naati , mishaa7eela , elxxaafaananne siitira .
aarooni aminadaaba na7iyo , na7asoona michchiyo elisheebo machchiis . yaatin a ayyo nadaaba , abiiha , el77aazaranne itaamaara yelaasu .
qore attuma naati , asiira , elqqaananne abiyaasaafa; hageeti qore yaratu mayzza aawata .
aaroona na7ay el77aazari puti7eela naatuppe issinno machchiis; a ayyo piinihaasa yelaasu . hageeti bantta yaran yaran leewatu keettaa asaa halaqata .
goday , &quot; gibxxe biittaappe israa7eelata eta citan citan kessite &quot; yaagidoy ha muusanne ha aaroona .
israa7eelata gibxxe biittaappe kessiyoogaa gibxxe kawuwaassi haasayidaageeti eta . hageeti he muusanne he aaroona .
goday gibxxen muuseyyo haasayido wode a ,
&quot; taani godaa; taani neeyyo yootiyoobaa ubbaa neeni gibxxe kawuwaayyo yoota &quot; yaagiis .
shin muusee godaa , &quot; taani deddotiya inxxarssan haasayiyaagaa gidishin , kawoy taani yootiyoobaa waati siyanee ? &quot; yaagiis .
hegaappe guyyiyan goday muusa , &quot; be7a; taani nena gibxxe kawuwaayyo xoossa mala oottaas; ne ishay aarooni ne hananabaa yootiyaagaa gidana;
taani nena azazido ubbaa neeni ayyo yootaasa; ne ishaa aarooni israa7eelata ba biittaappe kessi yeddana mala , kawuwaayyo yootees .
shin taani kawuwaa wozanaa dammissana; taani gibxxe biittan ta ooratta malaataanne maalaalissiyaabaa darissada oottikkokka ,
i intte yootiyoobaa siyenna . he wode taani ta kushiyaa gibxxetu bolli denttana; taani ta citaa , ta asaa israa7eela wolqqaama pirddan gibxxeppe kessana .
qassi gibxxeti , taani ta kushiyaa gibxxe bolli denttada , israa7eelata eta giddoppe kessido wode , taani godaa gidiyoogaa eti erana &quot; yaagiis .
muuseenne aarooni likke goday eta azazidoogaadan oottidosona .
eti kawuwaayyo yootiyo wode , muusee hosppun tammu laytta asa; aarooni qassi hosppun tammanne heezzu laytta asa .
goday muusanne aaroona hagaadan yaagiis;
&quot; kawoy inttena , xoossay oottiyo malaataa tana bessite giyo wode , neeni aaroona , ne gatimaa ekkada , kawuwaa sinttan ola yaaga; yaatobare i shooshsha kiyana &quot; yaagiis .
yaagin muuseenne aarooni kawuwaakko gelidosona; gelidi likke goday eta azazidoogaadan oottidosona; aarooni ba gatimaa kawuwaa sinttaaninne a oosanchchatu sinttan oliis; olin shooshsha kiyiis .
hegaappe guyyiyan kawoy aadhdhida eranchchatanne bitanchchata xeesissiis; xeesissin etikka , ha gibxxetu shareechchoti bantta eeqan hegaadan oottidosona .
eti ubbaykka bantta gatimaa gatimaa olin , gatimati shooshsha kiyidosona; shin aaroona gatimay eta gatimata mitti bayiis .
gidikkonne goday yootidoogaadankka kawuwaa wozanay dammiis; i eta oduwaa siyennan ixxiis .
goday muusa , &quot; kawuwaa wozanay dammiis; asaa i yeddennan ixxiis .
kawoy haattawu biyo wode , guurada neeni akko ba; baada aara gayttanawu neeni nayle shaafaa doonan eqqa; shooshshawu laamettida gatimaa oyqqa ekkada ba .
neeni a , goday , ibraawetu xoossay nena , &quot; bazzuwan taayyo goynnana mala , ta asaa yedda &quot; yaagidi , tana neekko kiittiis; shin hanno gakkanaashin neeni siyabaakka .
goday , &quot; taani godaa gidiyoogaa neeni hagan erana &quot; yaagees . taani nayle shaafaa haattaa ta kushiyan de7iya gatiman shocana; shocin haattay suuttawu laamettana .
nayle shaafaa moleekka hayqqana; shaafaykka xinqqana; gibxxeti he shaafaa haattaa uyanawu danddayokkona yaagada oda &quot; yaagiis .
goday muusa hagaadan yaagiis; &quot; neeni aaroona , ne gatimaa oyqqada gibxxe haattatu bolli , shaafatu bolli , zara haattatu bolli , dalbbanttatu bollinne haattaa dagayiyoobatu ubbaa bolli ne kushiyaa micca yaaga; i miccin eti suuttawu laamettana; gibxxe biitta ubban , haray attin , mittaappenne shuchchaappe woocidi kessido haattaa tigiyo miishshatu ubban suutti kumana &quot; yaagiis .
muuseenne aarooni goday azazidoogaadan oottidosona . kawuwaa sinttaaninne a sunttatu sinttan i ba gatimaa denttidi , abbaa haattaa shociis; shocin haatta ubbay suuttawu laamettiis .
he abbaa haattaa giddon de7iya moleti hayqqidosona; shaafaa haattay keehi zeeqqido gishshawu , gibxxe asay uyanawu danddayibeenna . gibxxen mule ubbasan suuttay kumiis .
shin gibxxe shareechchoti bantta eeqan hegaadan oottidosona; goday yootidoogaadankka kawuwaa wozanay dammin , muuseenne aarooni odidoogaa siyennan ixxiis .
hegaappe guyyiyan kawoy hagawu aynne hirggennan ba soo simmidi biis .
gibxxe asay ubbay nayle shaafaa haattaa uyanawu danddayibeenna gishshawu , uyiyo haatta demmanawu nayle shaafaa lanqqiyan ollaa bookkidosona .
goday haattaa shocoosappe laappun gallassa gidiis .
hegaappe guyyiyan goday muusa , &quot; ba; gibxxe kawuwaakko baada , goday hagaadan yaagees; &quot; taayyo goynnana mala , ta asaa yedda .
neeni eta yeddennan ixxikko , taani ne biitta ubban shodhdhiyaa boshaa yeddana .
nayle shaafan shodhdhee shohattana . eti shohatti kiyidi ne soo , ne siirixaa , ne arssaa giddo , ne sunttatu keettaa giddo gelana; ne asaa bolli kiyana; ne coociyaanne ne munaqa keretun gelana .
shodhdheti ne bolli , ne asaa bollinne ne sunttatu ubbaa bolli kiyana &quot; yaagees yaagada oda &quot; yaagiis .
hegaappe guyyiyan goday muusa , &quot; neeni aaroona , ne gatimaa oyqqada , shaafatu bolli , zara haattatu bollinne dalbbanttatu bolli ne kushiyaa micca; miccada shodhdheti gibxxe biittaa bollan kiyanaadan ootta yaagada yoota &quot; yaagiis .
yaagin aarooni gibxxe haattatu bolli ba kushiyaa micciis; miccin shodhdheti kiyidi , gibxxe biittaa maayidosona .
shin shareechchotikka bantta eeqan hegaadan oottidosona; etikka gibxxe biittan shodhdhee kiyanaadan oottidosona .
kawoy muusanne aaroona xeesissidi , &quot; ha shodhdheta taappenne ta asaappe diggana mala , godaa intte woossite; yaanikko godaassi yarshshuwaa yarshshana mala , taani asaa yeddana &quot; yaagiis .
yaagin muusee kawuwaa , &quot; shodhdheti neeppenne ne sooppe xayana malanne nayle shaafaa xalaalan attana mala , taani neeyyo , ne sunttatuyyoonne ne asaayyo woossana wodiyaa neeni keera &quot; yaagiis .
yaagin kawoy , &quot; wontto &quot; yaagiis . yaagin muusee , &quot; nu godaa xoossaa malay ooninne baynnaagaa neeni erana mala , neeni giidoogaadan hanana .
he shodhdheti neeppe , ne keettaappe , ne sunttatuppenne ne asaappe xayana; eti nayle shaafaa xalaalan attana &quot; yaagiis .
muuseenne aarooni kawuwaa matappe kiyidosona; kawuwaa bolli muusee ehiido shodhdhetubaa muusee godaayyo woossiis .
woossin goday muusee oychchidoogaadan oottiis; shodhdheti son kareeninne dembban hayqqidosona .
gibxxe asay eta shiishshi shiishshidi dooridosona; biittaynne hegaa xinqquwan zeeqqiis .
shin kawoy peeqaa demmido wode a wozanay dammiis; goday yootidoogaadankka , i muuseenne aarooni odido oduwaa siyennan ixxiis .
goday hegaappe guyyiyan , muusa hagaadan yaagiis; &quot; neeni aaroona , ne gatimaa miccada , biittaa buhiyaa shoca yaaga; shocin gibxxe biitta ubban buhee cuuchcha kiyana &quot; yaagiis .
yaagin eti hegaadan oottidosona; aarooni gatimaa oyqqidi ba kushiyaa micciis; ba gatiman biittaa buhiyaa shociis; shocin asaa , mehiyaanne do7aa bolli cuuchchay yi bayiis . gibxxe biittan ha gaxaappe ya gaxaa gakkanaashin , buhe ubbay cuuchcha kiyiis .
shareechchotikka bantta eeqan hegaadan oottanawu mali be7idosona; shin danddayibookkona . cuuchchay asaa bollan , mehiyaa bollaaninne do7aa bollan kumiis .
shareechchoti kawuwaa , &quot; hagee xoossaa ooso &quot; yaagidosona . shin kawuwaa wozanay dammiis; goday giidoogaadankka , i eti odiyoobaa siyennan ixxiis .
goday muusa , &quot; guurada denddada , kawoy shaafaa biishin aara gaytta; gayttada neeni a , goday yaagees; &quot; taayyo oottana mala , ta asaa yedda;
neeni ta asaa yeddennan ixxikko , taani ne bolli , ne sunttatu bolli , ne asaa bollinne ne keettatu giddo gawwiina udunxxiyaa yeddana; gibxxetu keettaaninne eti de7iyo biitta ubban udunxxee kumana .
shin he gallassi ta asay de7iyo goshena biittan udunxxee gawwattennaadan taani teqqada , eta biittaa zaggana; taani goday , ha biittan de7iyoogaa neeni hegan erana .
taani ta asaanne ne asaa zaggana; ha gita malaatay wontto hanana &quot; yaagees yaagada oda &quot; yaagiis .
goday hegaappe guyyiyan , giidoogaadan oottiis; kawuwaa sooninne a sunttatu son daro gawwiina udunxxee yiis; yiidi gibxxe biittaa ubbaa bashshiis .
he wode kawoy muusanne aaroona xeesissidi , &quot; biite; ha biittan intte xoossaassi yarshshite &quot; yaagiis .
shin muuse , &quot; hegee likke gidenna; nuuni godaa nu xoossaassi shiishshiyo yarshshoti gibxxeta sheneyiyaabaa gidana; nuuni eta sheneyiya yarshshota eti xeellishin yarshshikko , eti nuna shuchchan caddokkonaa ?
nuuni godaassi , nu xoossaassi , yarshshota shiishshanawu i nuna azaziyoogaadan , heezzu gallassa ogiyaa bazzuwaa baana koshshees &quot; yaagiis .
yaagin kawoy , &quot; godaassi , intte xoossaassi , intte bazzuwaa biidi yarshshana mala , taani inttena yeddana; shin intte haakkidi booppite; taayyo ha77i woossite &quot; yaagiis .
muusee , &quot; taani ne matappe kiyosaarakka godaa woossana; ha gawwiina udunxxee wontto kawuwaappe , a sunttatuppenne a asaappe kichchana . shin godaayyo yarshshanawu asaa yeddennan ixxanawu kawoy nuna zaari cimmenna mala akeeko &quot; yaagiis .
hegaappe guyyiyan muusee kawuwaa matappe kiyidi , godaa woossiis .
woossin goday muusee oychchidoogaadan oottiis; udunxxee kawuwaappe , a sunttatuppenne a asaappe issoynne attennan kichchiis .
shin ha77ikka qassi kawuwaa wozanay dammin , asaa yeddennan ixxiis .
goday muusa hagaadan yaagiis; &quot; ba; gibxxe kawuwaakko baada , goday , ibraawetu xoossay nena , &quot; eti taayyo goynnana mala ta asaa yedda &quot; yaagees .
neeni yeddennan ixxada , eta oyqqa uttiyaabaa gidikko ,
taani deriyan de7iya ne mehiyaa bolli , paratu bolli , haretu bolli , gaameelatu bolli , miizzatu bolli , dorssatu bollinne deeshshatu bolli hanttaara boshaa yeggana .
shin taani goday israa7eela mehetu gidduwaaninne gibxxetu mehetu gidduwan zagaa medhdhana . israa7eelatu mehiyaappe issoynne hayqqenna yaaga &quot; yaagiis .
goday wodiyaa keeridi , &quot; taani wontto hagaa ha biittaa bollan oottana &quot; yaagiis .
yaagidi wonttetta gallassi goday hegaa oottiis . gibxxe asaa mehe ubbay hayqqiis; shin israa7eela asaa mehiyaappe issoynne hayqqibeenna .
kawoy ha yohuwaa paaccanawu asa kiittidi , israa7eelatu mehiyaappe , haray atto , issoynne hayqqibeennaagaa eriis . gidikkonne kawuwaa wozanay dammidosaappe simmennan ixxin , asaa yeddennan diggiis .
goday hegaappe guyyiyan , muusanne aaroona , &quot; intte kushiyaa kunttidi coociyaappe bidinttaa kuuccite; kuuccidi muusee kawoy xeellishin , hegaa pude carkkuwawu laalo;
hegee gibxxe biitta ubbaa bolli liiqo buhe gidana; gibxxe biitta ubban asaa bollinne mehiyaa bolli giiyyiya merkkoy wodhdhana &quot; yaagiis .
yaagin eti coociyaappe bidinttaa ekkidi , kawuwaa sinttan eqqidosona; muusee hegaa pude carkkuwan laalin , asaa bollinne mehiyaa bolli giiyiya merkkoy wodhdhi bayiis .
shareechchotikka eta bollinne gibxxe asaa ubbaa bolli wodhdhida merkkoy esuwaa diggin , muuse sinttan eqqanawu danddayibookkona .
shin goday muusessi giidoogaadankka , kawuwaa wozanaa dammissido gishshawu , muuseenne aarooni yootiyoogaa kawoy siyennan ixxiis .
hegaappe guyyiyan goday muusa , &quot; guuran denddada baada , kawuwaara gaytta; gayttada a , goday , ibraawetu xoossay nena , &quot; taayyo goynnana mala ta asaa yedda .
hinna xayikko , ne bolli , ne sunttatu bollinne ne asaa bolli ta boshaayyo de7iya kumetta wolqqaa taani kiittana; biittan sa7an ta mali baynnaagaa neeni hegan erana .
taani hannoode ta kushiyaa yeddada , nenanne ne asaa boshan ha sa7aa bollappe mulluccu oottargganashin .
taani nena ta wolqqaa bessanawunne ta sunttay sa7a ubbaa bollan odettanawu , hegawu taani nena paxa wottaas .
neeni ha77ikka otorettada , ta asaa yeddennan ixxadasa .
hegaa gishshawu , taani wontto hannoode gibxxee gibxxe gidoosappe hachchi gakkanaassi mulekka wodhdhi erenna , keehippe gita shachchaa yeggana .
ha77i neeni ne mehiyaanne gaden neeyyo de7iyaabaa ubbaa eesuwan soo gelissanaadan azaza; ayssi giikko , soo geliichchennan biron gaden de7iya asa ubbaa bollinne mehe ubbaa bolli shachchay wodhdhana; wodhdhin eti hayqqana &quot; yaagees yaaga &quot; yaagiis .
kawuwaa sunttatuppe godaa qaalaayyo yayyidaageeti bantta aylletanne bantta mehiyaa eesotidi soo gelissidosona .
shin godaa qaalaa karidaageeti bantta aylletanne bantta mehiyaa gaden aggi bayidosona .
hegaappe guyyiyan goday muusa , &quot; gibxxe biitta ubbaa bollan: asa bolli , mehiyaa bollinne gibxxe goshshatun dicciyaabaa ubbaa bolli shachchay wodhdhanaadan , ne kushiyaa saluwaa dentta &quot; yaagiis .
muusee ba gatimaa saluwaa zaaridi denttido wode , goday dadaanne shachchaa yeddiis; wolqqanttaynne duge sa7awu wolqqammiis . goday gibxxe biittan shachchaa yaati bukissiis .
shachchay wodhdhiis; wolqqanttay yaanne haanne wolqqammiis; gibxxe biittan kawoy kawotoosappe doommin , gibxxe biitta ubban wodhdhida shachcha ubbaappe hegee aadhdhiya iita shachcha .
he shachchay gibxxe biitta ubban gaden de7iya ubbabaa , asaakka mehiyaakka shociis; gaden mokkidabaa ubbaa duge zaaridi diippiis; mitta ubbaa mentterettiis .
shachchi wodhdhibeenna biitti israa7eelati uttido goshena biittaa xalaala .
kawoy kiittidi muusanne aaroona xeesissiis; xeesissidi , &quot; ha77i simmi , taani nagaraa oottaas; goday tumanchcha; taaninne ta asay mooranchcha .
nuuyyo dadaynne shachchay darido gishshawu , godaa woossite . taani inttena yeddana; simmi hagaappe sinttan intte hagan takkekketa &quot; yaagiis .
muusee a , &quot; taani ha katamaappe kiyido wode , taani woossanawu ta kushiyaa godaakko miccana; yaatobare daday aggana; qassi shachchaa worettaynne attana; sa7ay godaabaa gidiyoogaa neeni hegan erana .
shin neeninne ne sunttati godawu xoossawu ha77inne yayyennaagaa taani erays &quot; yaagiis .
talbbay ciyyido gishshawunne banggay tiyattido gishshawu , talbbaynne banggay shachchan bayidosona .
shin gistteenne qambbaray ka77iyo wodee biroona gidido gishshawu , eti shachchan bayibookkona .
hegaappe guyyiyan muusee kawuwaa achchappe denddidi , katamaappe gaxaa kiyiis . kiyidi ba kushiyaa godaakko micciis; yaatin dadaynne shachchay caggiis; iraykka biittaa bollan duge tigettiyoogee eqqiis .
shin kawoy iray , shachchaynne daday aggidoogaa be7ido wode zaaridikka nagaraa oottiis; ikka a sunttatikka bantta wozanaa dammissidosona .
goday muuse doonan haasayidoogaadankka kawuwaa wozanay dammin , israa7eelata i yeddennan ixxiis .
hegaappe guyyiyan muusa goday hagaadan yaagiis; &quot; gibxxe kawuwaakko ba; ayssi giikko , taani gibxxeta waata qaxxayidaakkonne ta gita malaataa eta giddon waata oottidaakko intte intte naatussinne intte naatu naatussi yootana mala ,
qassi inttekka taani godaa gidiyoogaa erana mala , ta gita malaataa eta giddon oottanawu a wozanaanne a sunttatu wozanaa taani dammissa wottaas &quot; yaagiis .
yaagin muuseenne aarooni kawuwaakko gelidi a , &quot; goday , ibraawetu xoossay nena hagaadan yaagees; neeni taayyo azazettennan awude gakkanaassi ixxuutee ? taayyo oottana mala ta asaa yedda .
neeni eta yeddennan ixxikko , ne biittaa bolli taani wontto booliyaa ehaana;
boolee ooninne biittaa demmanawu danddayennaadan biittaa kammana . intteyyo shachchaappe attida guuttabaa , gaden dicciya mittaykka attennan ubbaa maana .
ne keettan ne sunttatu keettaaninne gibxxe asaa ubbaa keettan eti kumana; hegee ne aawati , woykko ne mayzza aawati ha biittan uttoosappe hanno gakkanaassi mule be7ibeennaba yaagees &quot; yaagidosona . hegaappe guyyiyan muusee kawuwaa sinttappe kiyidi biis .
bin kawuwaa sunttati kawuwaa , &quot; ha bitanee nuuyyo awude gakkanaassi pire gidanee ? eti godawu , bantta xoossawu , goynnana mala , neeni asaa yedda; gibxxe biittay bayidoogaa neeni ha77inne akeekikkii ? &quot; yaagidosona .
hegaa gishshawu , kawoy muusanne aaroona guyye zaarissidi , &quot; biite; godawu , intte xoossawu goynnite; shin biyaageeti oonee oonee ? &quot; yaagiis .
yaagin muusee , &quot; nuuni nu guutta naatuuranne cimatuura , nu attuma naatuuranne macca naatuura , nu dorssaa wudetuuranne miizzaa wudetuura issippe baana; ayssi giikko , nuuni biyoosan godaa baalaa bonchchanawu koshshees &quot; yaagiis .
kawoy , &quot; taani inttena intte naatuuranne intte maccaasaara yeddiyaabaa gidikko , goday inttena naaganawu koshshees . shin be7ite; intte intte wozanan iitabaa halchchidoogee qoncciyan erettees .
chii , intte , yedda giiddi gam77idoogee attumaasaa gidiyo gishshawu , attumaasa xalaalay biite; biidi godaayyo goynnite &quot; yaagiis . hegaappe guyyiyan muusanne aaroona kawuwaa sinttappe yedettidi kessidosona .
goday muusa , &quot; boolee gibxxe biittan gawu7anaadan , shachchaappe attidi gaden dicciyaabaa ubbaa lim77i oottana mala , ne kushiyaa gibxxe biittaa bollan micca &quot; yaagiis .
yaagin muusee ba gatimaa gibxxe biittaa bollan miccin , goday arshsho bagga carkkuwaa he gallassa ubbaanne he qamma ubbaa he biittaa bollan carkkissiis; wonttin he carkkoy booliyaa ehiis .
boolee gibxxe biitta ubbaa bolli woraajjidi , biitta ubbasan gawu7idi uttiis . hagaa keena boole boshi he biittan hagaappe kasenne hanibeenna; woykko hagaappe sinttawunne zaarettidi hanenna .
biittay karexxana gakkanawu boolee biitta ubbaa kammiis . he boolee shachchaappe attidi gaden dicciyaabaa ubbaanne mitta bollan de7iya ayfe ubbaa lim77i oottiis . yaatin mittaa bollan irxxa haytti , woykko gaden ataakilttee gibxxe biitta ubban aybinne attibeenna .
kawoy muusanne aaroona eesuwan xeesissidi , &quot; godaa intte xoossaanne inttena taani naaqqaas;
simmi intte taayyo ta nagaraa ha issito xalaalaayyo atto giite; ha woriya boshaa taappe diggana mala , godaa intte xoossaa woossite &quot; yaagiis .
muusee kawuwaa matappe kiyidi , godaa woossiis .
woossin goday he carkkuwaa arggo bagga wolqqaama carkkuwawu laammiis; laammin booliyaa tookki ekki efiidi , zo7o abban yeggiis . gibxxe biitta ubban issi booleenne attibeenna .
gidikkonne , goday kawuwaa wozanaa dammissido gishshawu , israa7eelata yeddennan ixxiis .
goday muusa , &quot; gibxxe biittan asi bochchi be7anawu danddayiyo keena xumay xumana mala , ne kushiyaa saluwaa dentta &quot; yaagiis .
yaagin muusee ba kushiyaa saluwaa denttiis; gibxxe biitta ubban heezzu gallassa kumettaa sakkana xumay xumiis .
he heezzu gallassatun asi ooninne issoy issuwaa be7ennan , woykko ba sohuwaappe denddidi beennan takkiis . shin israa7eelati de7iyoosan ubban etawu poo7oy de7ees .
kawoy muusa xeesissidi , &quot; biite; biidi godaayyo goynnite; intte maccaasaykka intte naatikka inttenaara baanawu danddayoosona . intte dorssaa wudiyaanne intte miizzaa wudiyaa xalaalaa yeggidi biite &quot; yaagiis .
shin muusee a , &quot; nuuni yarshshuwaanne xuuggidi yarshshiyo yarshshuwaa godaassi , nu xoossaassi , shiishshanawu , mehiyaa nuuyyo immada yeddanawu koshshees .
nu mehee ubbaykka nunaara baanawu koshshees; qinccafile issoynne guyye attenna . godaassi , nu xoossaassi , goynniyo goynuwaassi he mehiyaappe dooridi ekkanawu koshshees; nuuni yaa gakkennan de7iiddi , mehiyaappe awugaa awugaa yarshshanaakko eranawu danddayokko &quot; yaagiis .
shin goday kawuwaa wozanaa dammissiis; dammissin i eta yeddanawu koyibeenna .
hegaappe guyyiyan kawoy muusa , &quot; kichcha ta achchappe ! naa77antto ta sinttan lem77i gaada nena era ! neeni ta ayfiyaa ta som77uwaa be7ido gallassaykka neeyyo hayqo &quot; yaagiis .
yaagin muusee a , &quot; tumakka; neeni giidoogaadan taani nena naa77antto mulekka be7ikke &quot; yaagiis .
muusessi goday , &quot; taani gibxxe kawuwaa bollinne a asaa bolli issi hara bosha yeddana; hegaappe guyyiyan i inttena ha biittaappe kessi yeddana; kessiiddi i inttena issoynne attennan ubbaakka yedettana .
israa7eela asay , maccay attumay ba shoorotuppe biraappenne worqqaappe oosettida miishshata oychchana mala , etawu oda &quot; yaagiis .
goday israa7eela asati gibxxetu sinttan nashettanaadan oottiis . qassi muusee ba huuphenkka gibxxe biittan kawuwaa sunttatuuninne asan keehi daro bonchchettida asadan xeelettiis .
muusee kawuwaa hagaadan yaagiis; &quot; goday hagaadan yaagees; qammawu gina shaahuwan taani gibxxe gidduwaara kanttana;
gibxxe biittan de7iya bayra attuma na7i ubbay , kawotaa araatan uttiya kawuwaa bayra na7aappe doommidi , woxan gaacciya ashkkaree bayra na7aa gakkanaassinne bayra yelettida meheekka attennan ubbay hayqqana .
gibxxe biitta ubban hagaappe kase baggan hanibeennanne sinttappekka hanenna gita yeehoy yeehettana .
shin israa7eelatu gidduwan asa bolli woykko mehe bolli kaninne boccenna yaagees . he wode goday gibxxe gidduwaaninne israa7eela gidduwan zagaa medhdhiyoogaa neeni erana .
ha ne sunttati ubbay duge taakko yiidi , ta sinttan gufannidi ziggana; ziggidi , kiyada barkkii ! nena kaalliya asay ubbaykka bo ! yaagana . hegaappe guyyiyan taani baana &quot; yaagiis . hegaappe guyyiyan muusee hanqquwaa suulliiddi , kawuwaa sinttappe kiyidi biis .
muusessi goday kase , &quot; ta maalaalissiyaabay gibxxe biittan darana mala , kawoy intte yootiyoogaa siyennan ixxana &quot; yaagi wottiis .
muuseenne aarooni ha maalaalissiyaabata ubbaa kawuwaa sinttan oottidosona; oottinkka goday kawuwaa wozanaa dammissiis; yaanin i israa7eelata ba biittaappe yeddennan ixxiis .
goday gibxxe biittan muusanne aaroona hagaadan yaagiis;
&quot; ha aginay intteyyo layttawu koyro agina gido;
israa7eela asawu ubbawu ha wogaa odite; ha aginay gelido tammantta gallassan , issi asi ba so asawu issi orgge dorssaa woykko issi orgge deeshshaa ekko .
he keettaa asaa qooday he dorssaa wurssi maanawu guuxxikko , inne ayyo ubbaappe matattiya shooroy bantta so asaa qoodona; qoodidi issi issi asi maanawu danddayiyo keenaa akeekidi , he mehiyaa shukkidi issippe moona .
intte doori ekkiyo mehee yelettoosappe issi laytta gididoogaa , a bollan ayba pacinne baynna attumaagaa gido bayin . intte he meheta dorssappe woykko deeshshappe ekkanawu danddayeeta .
ha aginaayyo tammanne oyddantta gallassaa gakkanaassi eta heemmite; he gallassi omarssi lankkilankkiyaagan israa7eela maabaraa asay ubbay eta shukkana koshshees .
shukkidi suuttaappe amaridaagaa ekkidi , eti miyo keettawu naa77u qosilettaanne qoriyaa tiyona;
ashuwaa he gallassi qammikka taman xiixxi xiixxidi , cammiya bonccuwaaranne uukkido oyttaara mona .
ashuwaa qayye woykko doyssidi mooppite; huuphiyaakka gedetakka qantta giddo ashuwaakka ubbaa xiixxidi miite;
he ashuwaappe sa7ay wonttana gakkanaassi aynne ashshoppite; wonttana gakkanaassi amaridaagee attikko , hegaa xuugganawu koshshees .
muussaa miiddi , ogiyaassi giigiya maayuwaa maayidi , intte caammaa intte tohuwan wottidi , intte gatimaa intte kushiyan oyqqidi meeta . eesuwan eesuwan miite; hagee godaa paasikaa .
&quot; taani he gallassi qammi gibxxeera kanttana; kanttaydda bayra yelettida ubbaa , asaakka mehiyaakka worana; gibxxe eeqatu ubbaa bollikka taani pirddana; taani godaattenne .
he suuttay intte de7iyo keettata erissiya malaata gidana . taani he suuttaa be7iyo wode , inttena aggada aadhdhana; taani gibxxe biittaa boshan shociyo wode , inttena ayba boshikka bochchenna .
&quot; ha gallassay intteyyo hassayi hassayi bonchchiyo gallassa gido; intte yeletay ubbay godaa baalaa bonchchite; hagaa woga oottidi merinawu bonchchite .
&quot; laappun gallassay gakkanawu irshshuwaa yeggibeenna oyttaa miite; shin koyro gallassi irshshuwaa intte sooppe diggite . he koyro gallassaappe doommidi laappuntta gallassi gakkanaassi , irshshuwaara de7iya oytta miya asi israa7eela asaa giddoppe duuxxidi xayo .
koyro gallassi geeshsha yaa7aa shiiqite; hara geeshsha yaa7aa qassi laappuntta gallassan shiiqite; asay ubbay maanawu quma kattanaappe attin , ha gallassatu ubban aynne oottoppite; intte oottanabi hegaa xalaala .
&quot; oyttaa baalaa bonchchite; ayssi giikko , taani intte citaa gibxxe biittaappe kessidoy he gallassa . he gallassaa , yeletaappe yeletaa gakkanaashin kantti kiyiya woga oottidi bonchchite .
koyro aginan , he aginaayyo tammanne oyddantta gallassa omarssaappe doommidi , laatamanne isiinintta omarssa gakkanaassi irshshoy gelibeenna oyttaa miite .
laappun gallassa gakkanawu irshshoy intte son beettoppo; irshshoy gelidobaa miya asi bete gidin woykko he biitta asa gidin , he aawu israa7eela maabaraa giddoppe bohetto .
irshshoy gelidobaa aybanne mooppite; intte de7iyoosan awankka irshshoy gelibeenna oyttaa maanawu koshshees &quot; yaagiis .
hegaappe guyyiyan muusee israa7eela cimata ubbaa xeesissidi eta hagaadan yaagiis; &quot; intte sohuwaarakka biidi , intte so asaassi paasikawu orgge dorssaa woykko orgge deeshshaa shukkite .
hiisoophphiyaa giyo mittaa hayttaappe dankki ekkidi , keriyan de7iya suuttan naaqqi kessidi , he suuttaa naa77u qosilettatanne qoriyaa tiyite; intteppe issi asinne sa7ay wonttana gakkanaassi ba keettaa penggeppe kare kiyoppo .
goday gibxxeta shoci woranawu he biittaara kanttiyo wode , suuttaa qoriyaaninne naa77u qosilettatun be7ana; be7idi kareera aadhdhi bayana; xayssiyaagee intte soo gelidi , inttena worennaadan a intte soo gelissenna .
&quot; intte ha azazuwaa intteyyoonne intte zerettaayyo merinawu woga oottidi azazettite .
goday kase immana giidoogaadan i immiyo biittaa intte geliyo wode , ha wogaa naagite .
intte naati inttena , ha bonchcho baalaa birshshettay aybee ? yaagidi oychchiyo wode ,
intte eta , hagee godaa bonchchanawu yarshshiyo paasikaa yarshshuwaa; ayssi giikko , goday gibxxe biittan israa7eela asaa keettaa aggi aadhdhidi biidi , gibxxeta woriiddi , nuna ashshido gishshataassa yaagite &quot; yaagiis . hegaappe guyyiyan asay gulbbatidi goynniis .
israa7eelati goday muusanne aaroona azazidoogaadan oottidosona .
qammawu gina shaahuwan goday gibxxen bayra yelettida ubbaa , kawotaa araatan uttida kawuwaa bayra na7aappe doommidi , qasho keettan de7iya omoodettidaageetu bayra na7aa gakkanaassi , qassi bayra yelettida mehiyaa ubbaa dippi oottiis .
kawoy , a sunttati ubbaynne gibxxe biittaa asay ubbay qammi denddidosona . gibxxe biittan asi hayqqibeenna keetti mulekka baynna gishshawu , asay qaalaa xoqqu oottidi gita yeehuwaa yeekkiis .
he gallassa qammikka kawoy muusanne aaroona xeesidi , &quot; denddite ! inttekka israa7eela asaykka ta asaa gidduwaappe kiyite ! biidi intte oychchidoogaadankka godaayyo goynnite !
intte giidoogaadankka intte dorssaa wudiyaanne intte mehiyaa wudiyaa ekkidi biite ! qassi tanakka anjjite &quot; yaagiis .
gibxxe asay israa7eelati biittaappe eesuwan kiyana mala dirbbissidosona . ayssi giikko , eti , &quot; hinna xayikko , nuuni ubbaykka wuroos &quot; yaagidosona .
hegaa gishshawu , israa7eela asati bantta irshshoy gelibeenna munaqaa munaqa keriyan kunttidi , bantta maayuwan xaaxidi , bantta hashiyan tookkidosona .
israa7eelati muusee eta azazidoogaadan , gibxxeta bira miishshata , worqqa miishshatanne maayuwaa , &quot; immite &quot; giidi oychchidosona .
goday gibxxetu sinttan he asay sabettanaadan oottin , gibxxeti eti oychchidobaa immidosona . hegaadan yaatidi eti gibxxe asatu aquwaa bonqqi ekkidi biidosona .
israa7eelati raamisa giyo katamaappe denddidi sukkota giyo sohuwaa tohuwan hemettidi biidosona . asay naatanne maccaasaa gujjennan qoodin , usuppun xeetu sha7a .
qassi etaara hara daro asay , daro meheenne dorssaa deeshshaa wudee laagettidi biis .
gibxxeppe eti ekkidi kiyido munaqaa irshshoy gelibeennaagaa oyttaa uukkidosona; ayssi giikko , eti gibxxeppe dirbban kiyidosona; banttawu shinqqe kattanawukka , munaqi denddin uukkanawukka eta gattibeenna .
israa7eelati gibxxe biittan de7ido layttay oyddu xeetanne hasttama .
he oyddu xeetanne hasttamu layttay wuriyo he wurssetta gallassan , godaa asay ubbay gibxxe biittaappe kiyiis .
goday ba asaa naagidi , gibxxe biittaappe kessiyo wode sa7ay qamma; he qammay yeletaappe yeletaa gakkanaassi , israa7eela asay beegottidi naagiiddi aqiyo , godaayyo dummatida qamma .
goday muusanne aaroona , &quot; paasikaa gallassaa bonchchiyo wogay hageeho; bete asi appe mulekka mooppo .
intte miishshan shammido ayllee intte a qaxxaridoogaappe guyyiyan appe mo .
shin ha77issawu inttenaara takkiya imattinne kera oottiya imatti appe mooppo .
&quot; ha paasikaa intte issi keettan miite; intte he ashuwaappe aybanne kare kessoppite . meqettatuppe issuwaanne menttoppite .
israa7eela maabaray ubbay paasikaa bonchchanawu koshshees .
&quot; beti yiidi intte giddon de7iya asi godaa paasikaa bonchchanawu koyikko , ba so attuma asa ubbaa qaxxaretto . hegaappe guyyiyan i he biittan yelettida asadan shiiqidi , paasikaa bonchchanawu danddayees . shin qaxxarettibeenna asi mulekka appe mooppo .
intte biittan yelettidaagawukka intte giddon bete gididi de7iyaagawukka he wogay issuwaa &quot; yaagiis .
yaagin israa7eelati ubbay goday muusanne aaroona azazidoogaadankka oottidosona .
he gallassikka goday israa7eelata eta citan citan gibxxe biittaappe kessiis .
goday muusa hagaadan yaagiis;
&quot; bayra yelettida attuma ubbaa taayyo dummaya . israa7eela asaa giddon uloppe yelettida bayri ubbi , mehiyaa gidin asaa gidin , ubbaykka tabaa &quot; yaagiis .
hegaappe guyyiyan muusee asaa , &quot; gibxxeppe , aylletettaa biittaappe intte kiyido gallassaa , ha gallassaa hassayite; ayssi giikko , goday ba wolqqaama kushiyan inttena kessiis; hegaa gishshawu , irshshoy gelidobaa aybanne mooppite .
intte hachchi abiiba aginan kiyeeta .
goday kanaanetu , hiitetu , amooretu , hiiwetunne yaabuusatu biittaa inttena gattiyo wode , intte ha bonchcho gallassaa ha aginaa bonchcheeta . he biittay goday inttessi immana mala , kase intte aawatussi caaqqi wottido biittaa . he biittay maattaynne eessay goggiyo biittaa .
intte laappun gallassi irshshoy yegettibeenna oyttaa maana; laappuntta gallassay godaa baalaa gidana .
he laappun gallassatun irshshoy yegettibeenna oyttaa intte maana; intte giddon irshshoora de7iyaabi aybinne beettoppo; ne biittaa zawan awaaninne irshshoy beettoppo .
&quot; he gallassi neeni ne na7aayyo , taani hagaa oottiyoogee , taani gibxxeppe kiyiyo wode , goday taayyo oottidoogaa hassayanaassa yaagada yoota .
goday inttena ba wolqqaama kushiyan gibxxeppe kessido gishshawu , godaa higgee intte doonaappe wodhdhennaadan , ha bonchchettiya ayyaana gallassay ne kushiyan qachchidonne ne merchchiyan wottido hassayissiyaabaa mala gidana .
hegaa gishshawu , intte ha wogaa layttan layttan keerido wodiyan bonchchite .
&quot; goday intteyyoonne intte mayzza aawatuyyo immanawu caaqqidoogaadan , i inttena kanaanetu biittaa gelissidi , he biittaa intteyyo immiyo wode ,
uloppe bayra yelettida ubbaa godaayyo dummaya; ne mehiyan bayra yelettiya attuma ubbay godaassa .
bayra yelettiya hare ubbaa dorssa maran woza ekka; wozennabaa gidikko , a morggiyaa mentta; ne attuma naatu giddon bayra yelettidaageeta ubbaa woza .
sinttaara yaana wodiyan ne na7ay nena , hagee aybee ? yaagidi oychchikko , neeni a , goday nuna wolqqaama kushiyan gibxxeppe , aylletettaa biittaappe kessiis;
gibxxe kawoy dammidi nuna yeddennan ixxin , goday gibxxe biittan de7iya bayra ubbaa , asaappe doommidi mehiyaa bayraa gakkanaassi woriis . taani aayi uloppe koyro yelettida attumaa ubbaa godaassi yarshshiyoogeenne ta bayra attuma naata taani woziyoogee hegaassa yaaga .
goday nuna ba wolqqaama kushiyan gibxxeppe kessidoogawu , hagee intteyyo kushen qachchidonne merchchen wottido malaata mala gidana &quot; yaagiis .
kawoy asaa yeddido wode , xoossay eta pilisxxeema biittaara kanttissiya ogee mata gidikkonne he ogiyaara kaalettibeenna; ayssi giikko , xoossay , &quot; asay olaa be7ikko , ba qofaa laammidi , guyye gibxxe simmanaakkonne &quot; yaagidi qoppiis .
hegaa gishshawu , xoossay asaa bazzo ogiyaara yuushshidi , zo7o abbaakko kaalettiis . israa7eelati gibxxe biittaappe olawu giigidi pude kiyidosona .
yooseefi israa7eela asaa caaqetti wottido gishshawu , muusee a meqettaa banaara ekkidi biis; yooseefi eta , &quot; xoossay tumuppe inttena maaddanawu yaana; he wode intte ta meqettaa ha sohuwaappe pude inttenaara ekkidi biite &quot; yaagidi odi wottiis .
eti sukkotappe denddidi bazzuwaa doonan de7iya etaaman uttidosona .
goday eti gallassikka qammikka hemettana mala , gallassan eta ogiyaa bessanawu shaaraa tuussan , qammi etawu poo7issanawu tamaa tuussan eta kaalettiis .
gallassi shaaraa tuussay woykko qammi tamaa tuussay asaa sinttappe kichchibeenna .
hegaappe guyyiyan muusa goday hagaadan yaagiis;
&quot; eti guyye simmidi migidoolappenne abbaappe gidduwan , pihaahiroota matan uttanaadan oda; eti abbaa lanqqen ba7aali-xafoonawu sintta baazzan uttona .
kawoy , israa7eelati bazzoy gorddin , haniyoobaa xayidi biittan coo toylattoosona yaagidi qoppana .
taani kawuwaa wozanaa dammissana; i eta yedettana; taani kawuwaa baggaaranne a olanchchatu ubbaa baggaara taani bonchchettana; gibxxetinne taani godaa gidiyoogaa erana &quot; yaagiis . yaagin israa7eelati i yootidoogaadan oottidosona .
asay baqatiichchidoogaa gibxxe kawuwaayyo yootin , inne a sunttati israa7eelatuyyo qoppido bantta qofaa laammidi , &quot; nuuni hagaa waatiyoonii ? nuuni israa7eelata yeddidi , eti nuuyyo oottiyo wolqqaappe mela attida &quot; yaagidosona .
hegaa gishshawu , i ba para gaariyaa kooridi , ba olanchchata banaara ekkidi denddiis .
i usuppun xeetu ubbaappe aadhdhiya para gaareta , gibxxe biittan de7iya hara gaaretu ubbaara , eta ubbawu halaqaa halaqaa sunttidi ekkidi biis .
goday gibxxe biittaa kawuwaa , kawuwaa wozanaa dammissin , kessaa bolli de7iya israa7eela asaa yedettiis .
hegaappe guyyiyan gibxxe asati , kawuwaa parati ubbaynne paraa gaareti , paraasatinne olanchchati israa7eelata kaallidi yedettidosona . abbaa doonan ba7aali-xafoona sintta baazzan de7iya pihaahiroota matan eti uttidaashin demmidosona .
kawoy matiichchin , israa7eelati xoqqu gi xeelliyo wode , gibxxeti eta geeduwaa kaallidi yiidoogaa be7idosona; be7idi daroppe yayyidi , godaayyo waassidosona .
eti muusa , &quot; neeni nuna gibxxen duufoy xayin bazzon hayqqanaadan kessadiiyye ? nuna gibxxeppe aybawu ehaadii ?
gibxxen de7iiddi nuuni , nuna aggaaga; nuuni gibxxetuyyo haarettana yaagidi neeyyo odibookkonii ? bazzon hayqqanaappe etayyo haarettiyoogee nuuyyo lo77o shin &quot; yaagidosona .
shin muusee asaa , &quot; yayyoppite; minni eqqite; goday hachchi inttena ashshiyo ashettaa intte be7ana . hachchi intte be7iyo gibxxeta naa77antto mulekka be7ekketa .
intte gishshaa goday olettana; intteppe koyettiyay co77u geetta xalaala &quot; yaagiis .
goday muusa , &quot; neeni taakko ayssi waassay ? israa7eelati sinttawu hemettana mala yoota .
ne gatimaa dentta; denttada abbaa bolli micca; haattay naa77u kiyidi shaahettana; israa7eelatikka mela biittaara abbaa pinnidi baana .
taani gibxxetu wozanaa dammissin , eti intte geeduwaa kaallidi abban gelana . taani kawuwaanne a olanchchatu ubbaa baggaara , a para gaaretunne a paraasatu baggaara bonchchuwaa taayyo demmana .
taani kawuwaa baggaara , a para gaaretu baggaaranne a paraasatu baggaara taayyo bonchchuwaa demmido wode , taani godaa gidiyoogaa gibxxeti erana &quot; yaagiis .
hegaappe guyyiyan xoossaa kiitanchchay , israa7eela olanchchatuppe sinttaara hemettiyaagee , guyye aadhdhidi etappe guyyeera hemettiis . shaaraa tuussaykka eta sinttan de7iyoosaappe guyye baggi yuuyidi ,
gibxxetu olanchchatuppenne israa7eelatu olanchchatuppe gidduwan eqqiis . he shaaray qamma ubban issi baggaara xumissidi , hinkko baggaara poo7issiis; yaatin qamma ubbaa issoy issuwaakko shiiqibookkona .
hegaappe guyyiyan muusee abbaa bollan ba kushiyaa micciis; goday he gallassi qamma ubban arshsho wolqqaama carkkuwaa yeddidi , abbaa guyye zaariis; zaaridi mela biitta kessiis . haattay shaahettiis .
israa7eelati abbaa gidduwan mela biittaara hemettidi , haattay etayyo ushachchaaranne haddirssaara godadan eqqidaashin biidosona .
gibxxeti eta yedettidosona; kawuwaa para ubbati , a para gaaretinne a paraasati eta kaallidi , abbaa giddo gelidosona .
biron bakkaalee dolanaappe kasetidi , goday tamaanne shaaraa tuussaappe duge zaaridi , gibxxetu olanchchata xeelliis; xeellidi eta wozanaa bashshiis .
laagoy eta wayssana mala , goday eta para gaaretu irzzuwaa binqqirssaa diggiis; diggin gibxxeti , &quot; goday eta maaddidi gibxxe oliyo gishshawu , ane nuuni israa7eela asaappe baqatoos &quot; yaagidosona .
goday muusa , &quot; haattay gibxxetu bolli , eta para gaaretu bollinne eta paraasatu bolli guyye goggana mala , ne kushiyaa abbaa bollan micca &quot; yaagiis .
yaagin muusee ba kushiyaa abbaa bollan micciis; sa7ay wonttishin , abbay ba kase sohuwaa guyye simmiis; gibxxeti yaa a giddo baqatishin , goday gibxxeta abbaa gidduwan aatti yeggiis .
haattay guyye simmidi , para gaareta paraasatanne israa7eelata kaallidi abbaa gelida kawuwaa olanchchata muliyaa mitti bayiis; etappe issoynne attibeenna .
shin israa7eelati abbaa gidduwaara mela biittan hemettidi , haattay etawu ushachchaaranne haddirssaara godadan eqqidaashin biidosona .
goday he gallassi israa7eela asaa gibxxetu kushiyaappe hagaadan ashshiis . qassi israa7eelati gibxxeti hayqqidi zin77idaageeta abbaa doonan be7idosona .
israa7eelatikka goday gibxxetu bolli bessido gita wolqqaa be7ido wode , asay godaayyo yayyiis; yayyidi akka a ashkkaraa muusakka ammaniis .
he wode muuseenne israa7eela asay ha mazamuriyaa godaayyo yexxidosona; &quot; bonchchuwan i keehi xoqqu xoqqu giido gishshawu , taani godaayyo mazamuriyaa yexxana . paraanne paraa toggidaagaa abban oliis .
goday ta wolqqaanne ta mazamuriyaa; i tana ashshiyaagaa gidiis . i ta xoossaa; taani a sabbana . i ta aawaa xoossaa; taani a xoqqu xoqqu oottana .
goday olanchcha; a sunttaykka godaa .
gibxxe kawuwaa para gaaretanne a olanchchata abban oliis . gibxxe kawuwaa halaqati , ubbaappe aadhdhi lo77iyaageeti zo7o abban muukettidosona .
ciimma haattay eta kammiis; eti shuchchadan ciimman mitettidosona .
&quot; abeet godawu , ne ushachcha kushee wolqqan goobidaagaa; godawu , ne ushachcha kushee morkkiyaa mentterettiis .
ne bonchchuwaa gitatettan nenaara gaaddetidaageeta oladasa . ne eexxiya hanqquwaa neeni yeddin , i eta daladan miis .
ne siiriyaara kiyiya shemppuwan haattay doorettiis . goggiya haattaynne godadan minni eqqiis; ciimma haattati abbaa gomppan irkkidi minnidosona .
&quot; morkkee ceeqettiiddi , taani eta yedettada oyqqana . taani eta aquwaa shaakkada , ta koyidobaa ubbaa ekkana . taani ta bisuwaa shoddada , eta xayssana yaagidi ceeqettiis .
shin neeni eta ne shemppuwan punnin , abbay eta kammiis . eti wolqqaama haattan irssaasiyaa giyo biratay mitettiyoogaadan mitettidosona .
abeet godawu , xoossatu giddon ne malay oonee ? geeshshatettan bonchchettiyaabi , bonchchuwan yayettiyaabi , garamiyaabaa oottiyaabi ne malay oonee ?
neeni ne ushachcha kushiyaa miccin , biittay eta mittiis .
&quot; neeni wozido asaa aggenna ne siiquwan kaalettana . neeni ne wolqqan eta neeni de7iyo geeshsha sohuwaa gelissadasa .
kawotettati hegaa siyidi kokkoridosona . pilisxxeema biittaa asatikka maareti oyqqidobaadan un77ettidosona .
he wode eedooma biittaa halaqati dagammidosona . moo7aaba biittaa haariyaageeta yashshay kokkorssiis . kanaane asati maashidosona .
dagamaynne yashshay eta oyqqiis . abeet godawu , eti ne wolqqaa gitatettaa be7idi , ne asay aadhdhana gakkanaassi , neeni wozido asay aadhdhana gakkanaassi , shuchchadan tolettidi eqqidosona .
neeni eta ehaada , ne buzo gaden de7iya deriyaa huuphiyan tokkana . abeet godawu , he sohoy neeni neeyyo de7anawu oottido soho . abeet godawu , he geeshsha sohoy neeni ne kushiyan minttada essido soho .
goday merinaappe merinawu kawotana &quot; yaagidi yexxidosona .
gibxxe kawuwaa parati , a para gaaretinne a paraasati abban gelido wode , goday eta bolli abbaa haattaa guyye zaaridi eta bolli ehiis; shin israa7eelati abbaa gidduwaara mela biittaara hemettidi biidosona .
aaroona michchiyaa , hananabaa yootiya miiriyaama karaabiyaa ekkaasu; maccaasay ubbay karaabiyaa baqqiiddinne yexxiiddi o kaallidosona .
miiriyaama etayyo mazamuriyaa yexxaydda , &quot; goday keehi xoqqu xoqqu giido gishshawu , ayyo yexxite . paraanne paraa toggidaagaa i abban oliis &quot; yaagada yexxaasu .
hegaappe guyyiyan muusee israa7eela zo7o abbaappe kaalettin , eti suura giyo bazzuwaa biidosona . he bazzuwan eti haatta demmennan heezzu gallassaa hemettidosona .
eti maara giyoosaa gakkido wode , maara haattay camo gidido gishshawu , uyana danddayibookkona; hegaa gishshawu , he sohoy maara geetettiis .
hegaa gishshawu , asay , &quot; nuuni ay uyanee ? &quot; yaagidi muuse bolli zuuzummiis .
zuuzummin muusee godaayyo waassiis; waassin goday a issi mitta bessiis; muusee he mittaa haatta giddo olin , haattay mal77iis . yan goday etawu awaajuwaanne higgiyaa kessiis; yan goday eta paacciis .
i eta hagaadan yaagiis; &quot; goday intte xoossay odiyoobaa minttidi siyikkonne a ayfiyaa sinttan likkebaa oottikko , intte a azazuwaa ezggikkonne a awaajuwaa ubbaa naagikko , taani gibxxetu bolli ehiido harggiyaappe issuwaanne intte bolli ehiikke; ayssi giikko , taani inttena pattiya godaattenne &quot; yaagiis .
hegaappe eti elaama biitti yiidosona; yan tammanne naa77u haatta pulttotinne laappun tammu zambba mittati de7oosona . eti yan haattaa doonan uttidosona .
gibxxeppe kiyido naa77antto aginan , tammanne ichchashantto gallassan israa7eela asaa maabaray kumettay eliimappe denddidi , eliimappenne siinaappe gidduwan de7iya siinaa giyo bazzuwaa yiis .
israa7eela asaa maabaray ubbay bazzuwan muuse bollinne aaroona bolli zuuzummidosona .
israa7eelati eta , &quot; nuuni gibxxe biittan godaa kushiyan hayqqidaa gidorkkoniishsha ! yan nuuni nuugaa ashuwaa keriyaa yuuyi aadhdhi uttidi , nuuni koyido qumaa ubbaa miida; shin intte nuna kessidi , ha geeshsha yaa7aa ubbaa namisan woranawu bazzo ehiideta &quot; yaagidosona .
yaagin goday muusa , &quot; taani intteyyo saluwaappe oyttaa bukissana; asay ubba gallassikka kiyidi , hachchi hachchissi gidiyaagaa xalaalaa maxanawu koshshees . asay ta azazuwaa kaalliyaakko kaallennaakko taani eta hegan paaccana .
usuppuntta gallassi eti haroode maxiyoogawu naa77u kushiyaa maxidi , kattona &quot; yaagiis .
hegaa gishshawu , muuseenne aarooni israa7eela asa ubbaayyo , &quot; inttena gibxxe biittaappe kessidaagee godaa gidiyoogaa omarssi intte erana;
qassi godaa bonchchuwaa maallado intte be7ana; ayssi giikko , a bolli intte zuuzummidoogaa i siyiis; intte nu bolli zuuzummanawu nuuni oonee ? &quot; yaagidosona .
hegaappe guyyiyan muusee , &quot; i intteyyo maanawu omarssi ashuwaa immiininne intte koyiyo oyttaa ubbaa intteyyo maallado immin , i godaa gidiyoogaa intte hegan erana . ayssi giikko , intte a bolli zuuzummidoogaa i siyiis . nuuni oonee ? intte nu bolli zuuzummekketa; intte godaa bolli zuuzummeeta &quot; yaagiis .
muusee aaroona , &quot; neeni israa7eela asaa maabara ubbaa , goday intte zuuzunttaa siyido gishshawu , godaa sintti haa shiiqite yaaga &quot; yaagiis .
aarooni israa7eela asaa maabara ubbawu haasayissishin , eti bazzuwaakko simmidi xeellidosona; hegan godaa bonchchoy shaara giddon qoncciyaagaa be7idosona .
goday muusa , &quot; taani israa7eelatu zuuzunttaa siyaas;
neeni etayyo , omarssan ashuwaa intte maana; maallado oyttaa intte kallana; he wode intte taani godaa intte xoossaa gidiyoogaa erana yaagada yoota &quot; yaagiis .
he gallassi omarssan kuraachchoti yiidi , israa7eela asay de7iyoosaa maayidosona; qassi maallado eta dunkkaanetu yuushuwan xaazay xaazaa bolli yekekki uttiis .
xaazay xaskkido wode , sa7an wodhdhida shachcha misatiya burcce poqoy bazzo biittaa bollan beettiis .
israa7eelati hegaa be7ido wode , eti issoy issuwaa , &quot; hagee aybee ? &quot; yaagidosona . ayssi giikko , eti i aybakko eribookkona . yaatin muusee eta , &quot; intteyyo maanawu goday immido oyttay hagaa .
goday hagaadan yaagidi azaziis; asay issoy issoy baayyo maanawu koshshiyaagaa keenaa shiishsho; intte dunkkaane giddon de7iya asay huuphiyan huuphiyan naa77u litiro gidiyaagaa ekkite yaagiis &quot; yaagiis .
israa7eelati muusee etawu yootidoogaadan oottidosona; issoy darissidi , issoy guuttidi shiishshidosona .
shiishshidi eti litiruwan makkido wode , darissidi shiishshidaagawu palahibeenna; guuttaa shiishshidaagawu paccibeenna; ubbaykka huuphiyan huuphiyan bawu miyoogaa keenaa shiishshiis .
hegaappe guyyiyan muusee eta , &quot; ooninne appe wonttossi ashshoppo &quot; yaagiis .
gidikkonne etappe issooti issooti muusee yootiyoogaa ekkennan aggidi , attaa maallado gakkanawu wottidosona; wottidoogee guxunidi xinqqiis . hegaa gishshawu , muusee eta hanqqettiis .
maallado maallado asay ubbay baayyo koshshiyaagaa shiishshiis; away michchiyo wode sa7an attidaagee seeri aggiis .
usuppuntta gallassan eti kaseegawu naa77u kushiyaa shiishshoosona; issi issi asawu oyddu litiro keenaa giyoogaa . yaatin maabaraa halaqati yiidi hegaa muuseyyo yootidosona .
yootin i eta , &quot; goday azazidoogee hagaa; wonttoy shemppo gallassa , godaassi geeshsha sambbata . hegaa gishshawu , intte uukkiyoobaa uukkite; intte doyssiyoobaanne doyssite; palahidaagaa wonttossi ashshite &quot; yaagiis .
hegaa gishshawu , eti muusee azazidoogaadan wonttossi wottidosona; wottin xinqqibeenna woykko guxunibeenna .
&quot; hachchi miite; ayssi giikko , hachchi godaa sambbata; intte a hachchi dembban demmekketa .
intte usuppun gallassan a shiishshanawu danddayeeta; shin laappuntta gallassay sambbata . sambbatan aybinne de7enna &quot; yaagiis .
yaaginkka laappuntta gallassan issi issi asay shiishshanawu kiyiis; shin eti aynne demmibookkona .
goday muusa , &quot; ta azazotanne ta higgeta naagiyoogaa awude gakkanaassi ixxuuteetii ?
goday intteyyo sambbataa immidoogaa akeekite; usuppuntta gallassan i intteyyo naa77u gallassa oyttaa immiyoogee hegaa gishshaassa . laappuntta gallassi ubbay ba de7iyoosan de7iyoosan takko; ooninne kare kiyoppo &quot; yaagiis .
hegaa gishshawu , asay laappuntta gallassan shemppiis .
israa7eela asay he oyttaa mannaa giidi sunttiis . mannay deebbo ayfedan bootta; eessaara uukkido lichchakkodan mal77ees .
muusee israa7eela asaa , &quot; goday azazidobay hagaa; taani inttena gibxxe biittaappe kessido wode , bazzon mizido oyttaa eti be7ana mala , mannaappe naa77u xaasa gidiyaagaa intte yaana yeletaassi ashshi wottite yaagidi azaziis &quot; yaagiis .
yaagin muusee aaroona , &quot; issi xaaro ekkada naa77u litiro kumetta mannaa an qola; yaatada yaana yeletaassi minjjettana mala , godaa sinttan wotta &quot; yaagiis .
goday muusa azazidoogaadan minjjettana mala , aarooni mannaa godaa sinttan wottiis .
israa7eelati bantta de7iyo biittaa yaana gakkanaassi oytamu layttaa mannaa miidosona; eti kanaane biittaa zawaa gakkana gakkanaassi mannaa miiddi de7idosona .
he wode asay makkiyo erettida miishshay laatamanne naa77u litiro oyqqees .
israa7eelatu maabara ubbay goday azazidoogaadan , issi sohuwaappe hara sohuwaa yuuyiiddi , siinaa bazzuwaappe denddidi biidi , rafiidima giyo sohuwan uttidosona . shin asay uyanawu haatti he sohuwan xayiis .
xayin eti muuseera ooyettidi a , &quot; nuuyyo uyanawu haatta imma &quot; yaagidosona . yaagin muusee zaaridi , &quot; intte tanaara ayssi ooyetteetii ? godaa intte ayssi paacceetii ? &quot; yaagiis .
shin asay yan haattaa saamettidi , muuse bolli zuuzummidosona . eti a , &quot; neeni nuna , nu naatanne nu mehiyaa saamuwan woranawu gibxxeppe kessada pude ayssi ehaadii ? &quot; yaagidi muuse bollan zuuzummidosona .
yaanin muusee , &quot; taani ha asaa waatoo ? eti tana shuchchan caddana hanoosona &quot; yaagidi godaakko waassiis .
goday muusa , &quot; neeni asaappe sinttawu hemetta; israa7eela asaa cimatuppe nenaara efa; ini neeni nayle shaafaa haattaa shocido gatimaa ne kushiyan oyqqada ba .
taani siinaa deriyaa zaallaa bolli ne sinttan eqqana; neeni he zaallaa shoca; asay uyanawu appe haattay kiyana &quot; yaagiis . muusee israa7eela cimatu sinttan hegaadan oottiis .
israa7eelati , &quot; goday nu giddon de7iiyye de7ennee ? &quot; yaagidi ooyettido gishshawunne godaa paaccido gishshawu , he sohuwaa masaahanne mariiba giidi sunttiis .
amaaleeqati yiidi , rafiidiman israa7eelatuura olaa gayttidosona .
muusee yaasa , &quot; neeni nuuyyo asaa doorada , kiyada amaaleeqatuura oletta; taani wontto xoossaa gatimaa oyqqada , keraa huuphiyan eqqana &quot; yaagiis .
yaagin yaasu muusee giidoogaadan , amaaleeqatuura olettiis . muusee , aarooninne huuri keraayyo huuphiyaa kiyidosona .
muusee ba kushiyaa dentti gam77ido keenan ubban israa7eelati xoonoosona; shin i ba kushiyaa ziqqissido wode amaaleeqati xoonoosona .
muuse kushee arggaacido wode , eti shuchchaa ekki ehiidi , muusa a bolli utissidosona . aarooninne huuri issoy issi baggaara issoy hinkko baggaara gididi , a kushiyaa sitti oottidi oyqqidosona . yaatin away wullana gakkanaassi a kushee sitti giidi takkiis .
hegaa gishshawu , yaasu amaaleeqatu olanchchata bisuwan xooniis .
hegaappe simmin , muusa goday hagaadan yaagiis; &quot; hagee ubbaton hassayettana mala hagaa xaafa . yaatada yaasa sissennan aggoppa; ayssi giikko , saloppe garssan taani amaaleeqa asata ciraara xayssana &quot; yaagiis .
muusee yarshshuwaa yarshshiyoosaa keexxidi , &quot; goday ta banddiraa &quot; giidi sunttiis .
i hagaadan yaagiis; &quot; kusheti pude godaa kawotaa araataakko denddidosona; yeletaappe yeletaa gakkanaashinkka goday amaaleeqatuura olettana &quot; yaagiis .
midiyaama biittaa qeesee , muuse bolloy yatiroy , goday muuseyyoonne a asaa israa7eelayyo oottidobaa ubbaanne goday israa7eela gibxxeppe kessidobaa siyiis .
he wode muuse bolloy , yatiroy , muusee yeggidi biido a keettaayyiyo xippaaronne i naa77u naata ehiis .
etappe issuwaa sunttay gershshooma; ayssi giikko , muusee , &quot; taani asa biittan bete gidaas &quot; yaagiis .
naa77anttuwaa sunttay el77aazara; ayssi giikko , i , &quot; ta aawaa xoossay tana maaddidaagaa; i tana gibxxe kawuwaa bisuwaappe ashshiis &quot; yaagiis .
muuse bolloy yatiroy a attuma naatuuranne a keettaayeera xoossaa deriyaa matan de7iya muusekko yiis .
i muusa , &quot; taani , ne bolloy yatiroy , ne keettaayeeranne i naa77u naatuura neekko yays &quot; yaagidi akko kiitti wottiis .
hegaa gishshawu , muusee ba bolluwaara gayttanawu kiyidi , ayyo ziggidi a yeriis . eti issoy issuwaa sarotidi , dunkkaane giddo gelidosona .
goday israa7eela asaa gishshawu , kawuwaa bollinne gibxxetu bolli oottido ubbaa , ogiyan eta gakkida daafuraabaa ubbaanne goday eta ashshidobaa muusee ba bolluwaayyo yootiis .
israa7eela asaa gibxxetu kushiyaappe ashshanawu goday oottido lo77o oosotubaa siyidi , yatiroy ufayttiis .
ufayttidi , &quot; inttena gibxxetu kushiyaappenne kawuwaa kushiyaappe ashshida goday , gibxxetu kushiyaappe asaa kessi ekkidaagee , i galatetto .
goday hara xoossatuppe ubbaappe gooba gidiyoogaa taani ha77i erays; ayssi giikko , i hagaa israa7eela asaassi iitidaageetussi oottiis &quot; yaagiis .
hegaappe guyyiyan yatiroy , muuse bolloy , xuuggiyo yarshshuwaanne hara yarshshota xoossaayyo ehiis; aarooninne israa7eela cimati ubbay xoossaa sinttan muuse bolluwaara oyttaa maanawu yiidosona .
wonttetta gallassi muusee asaayyo pirddanawu uttiis; asay muuse yuushuwan maalladoppe omarssi gakkanaassi eqqiis .
muuse bolloy muusee asaayyo oottiyoobaa ubbaa be7idi , &quot; neeni ha asaayyo oottiyoogee hagee aybee ? asay ubbay maalladoppe doommidi omarssi gakkanaassi ne yuushuwan eqqidaashin , neeni nerkka daannadan ayssi utta bayadii ? &quot; yaagiis .
yaagin muusee ba bolluwaa , &quot; asay xoossaa sheniyaa oychchanawu taakko yiyo gishshaassa .
etayyo yohoy de7ikkokka taakko yoosona; taani issi uraa gidduwaaninne a shooruwaa gidduwan pirddays; xoossaa awaajuwaanne higgiyaa eta erissays &quot; yaagiis .
muuse bolloy , &quot; hagee neeni oottiyoobay lo77o gidenna .
neeninne nenaara de7iya asay daafura xalaalaa daafureeta; ha oosoy neeyyo keehi deexo; neeni hagaa nerkka oottanawu danddayakka .
ane ha77i taani yootiyoogaa siya; taani nena zorana; xoossay nenaara gido . neeni ha asaa gishshaa xoossaa sintti aadhdha; neeni eta yohuwaa xoossaakko eha .
awaajuwaanne higgiyaa eta neeni tamaarissa; eti de7ana maaraanne oottana oosuwaa ubbaa eta bessa .
qassi asaa ubbaa giddon danddayiya asata , xoossaayyo yayyiyaageeta , ammanettidaageetanne mattaayiyaa miyoogaa ixxiyaageeta doora . doorada etappe asaayyo shaalaqata , mato halaqata , hamssaalaqatanne assiraalaqata oottada suntta .
eti ubba wode asaayyo pirddona; shin waayissiya yoho ubbaa neekko ehona; waayissenna yoho ubbaa eti wurssona . eti nenaara shaakkiyo gishshawu , toohoy neeyyo kawuyyana .
neeni hegaadan oottikkonne hagee xoossaa shene gidikko , neeni danddayana . qassi ha asay ubbaykka ba allaallee polettin , ba soo ba soo baana &quot; yaagiis .
muusee ba bolluwaa qaalaa siyiis; i giidobaa ubbaakka oottiis .
muusee israa7eela ubbaa giddoppe danddayiya asata dooriis; dooridi asaa kaalettiya shaalaqata , mato halaqata , hamssaalaqatanne assiraalaqata oottidi sunttiis .
sunttin eti asaayyo ubba wode pirddidosona; eti banttana deexxida yohuwaa muusekko ehiidosona; shin deexxenna yoho ubbaa eti wurssidosona .
hegaappe guyyiyan muusee ba bolluwaa moyssiis; moyssin yatiroy ba biitti simmiis .
israa7eela asay gibxxeppe kiyido heezzantta aginan koyro gallassan siinaa bazzuwaa gakkidosona .
eti rafiidimappe denddidi siinaa bazzuwaa biiddi , bazzon de7iya deriyawu sintta baazzan uttidosona .
muusee xoossaakko pude deriyaa huuphiyaa kiyin , goday deriyaa huuphiyan a xeesidi , &quot; neeni yaaqooba keettaa hagaadan yaaga; israa7eelawu hagaadan yaagada yoota;
taani gibxxetu bolli ay oottidaakkonne qassi argganttaa qefiyan taani inttena waata tookkada taakko ehiidaakkonne intte intte huuphen be7ideta .
simmi ha77i intte taayyo kumetta azazettikkonne ta maachchaa naagikko , kawotetta ubbaa giddon intte taayyo buzo gidana . kumetta sa7ay tabaa gidikkonne
intte taayyo qeesetu kawotettanne geeshsha kawotetta gidana yaaga; neeni israa7eelatuyyo yootana qaalay hagaa &quot; yaagiis .
yaagin muusee guyye simmi biidi , dere cimata xeesi shiishshidi , goday yoota giido ha qaalata ubbaa etawu yootiis .
asay ubbay issi doona gididi , &quot; goday giidobaa ubbaa nuuni oottana &quot; yaagidosona . yaagin muuseekka eti giidoogaa godaakko ekkidi efiis .
goday muusa , &quot; taani nenaara haasayishin asay siyanaadaaninne eti nenan ubba wodekka ammanettanaadan , taani neekko sikkida shaara giddoora yaana &quot; yaagiis . hegaappe guyyiyan muusee asay giidoogaa godaayyo yootiis .
goday muusa , &quot; neeni asaakko ba; baada hachchinne wontto neeni eta geeshsha . eti bantta maayuwaa meeccona;
meeccidi heezzantto gallassawu giigona . ayssi giikko , heezzantto gallassan asay ubbay be7ishin , goday siinaa deriyaa bollan wodhdhana .
neeni ha deriyaa yuushuwan asaayyo zawaa wottada etayyo , deriyaa pude kiyennaadan woykko deriyaa xaphuwaa bochchennaadan inttena erite . deriyaa bochchida ooninne tumuppe hayqqana .
he uray shuchchan cadettidi woykko wonddafiyaa zubbiyan dukettidi hayqqana; i kushen boshettenna . mehe , woykko do7a , woykko asa gidikkonne i paxa attenna yaaga . malkkatay tolidi waassiyo wode , he wode eti deriyaa pude kiyana giikko kiyona &quot; yaagiis .
muusee deriyaappe asaakko duge wodhdhidoogaappe guyyiyan eta geeshshin , eti bantta maayuwaa meeccidosona .
hegaappe guyyiyan asaa i , &quot; heezzantta gallassaayyo giigettite; maccaasaara aqoppite &quot; yaagiis .
heezzantta gallassi maallado dadaa gunttay siyettiis . wolqqanttaynne sikkida shaaray deriyaa maayidi beettiis; malkkataykka punettiyo wolqqaama cenggurssay siyettiis . hegaa gishshawu , ba de7iyoosan asay ubbay kokkoriis .
hegaappe guyyiyan muusee asaa xoossaara gattanawu eti de7iyo dunkkaaniyaappe kessiis; eti deriyawu garssa shoobban eqqidosona .
goday siinaa deriyaa bollan tamaara wodhdhido gishshawu , siinaa dere ubbay cuwan kamettiis . gita coociyaappe cuway kiyiyoogaadan , appe cuway zuliyaa essidi pude kiyiis . mule deree keehippe gajigajiis .
malkkataa punettaynne keehippe dari dari biido wode , muusee haasayin , xoossaa cenggurssay ayyo zaaridi haasayiis .
goday siinaa deriyaa kiikiyan wodhdhidi , muusa pude deriyaayyo kiikiyawu xeesiis; xeesin muusee pude kiyiis .
kiyin goday a , &quot; neeni duge ba; baada asay godaa be7ana giidi , zawaa kanttennaadaaninne etappe daroy hayqqennaadan asaa seera .
haray atto godaa mati shiiqiya qeesetikka banttana geeshshanawu koshshees; hegee xayikko , goday eta qaxxayana &quot; yaagiis .
muusee godaa , &quot; asay deriyaa kiikiyaa pude yaanawu danddayenna; ayssi giikko , neeni ne huuphen , ha sohuwaa geeshshadan dummayidi , ha deriyaa yuushuwan zawaa wottite gaada nuuyyo oda wottadasa &quot; yaagiis .
yaagin goday a , &quot; neeni duge ba; baada aaroona nenaara pude ekkada ya . qeesetanne asaa goday xayssennaadan , eti zawaa kanttidi pude godaakko yooppona &quot; yaagiis .
hegaa gishshawu , muusee duge asaakko wodhdhidi , goday giidoogaa etayyo yootiis .
xoossay ha qaalata ubbaa hagaadan yaagidi haasayiis;
&quot; nena gibxxeppe aylletettaa biittaappe kessida goday ne xoossay tanattennee .
&quot; taappe attin , hara xoossassi goynnoppa .
&quot; bolla saluwan de7iyaabaa , woykko garssa sa7an de7iyaabaa , woykko sa7aappe garssan haatta giddon de7iyaabaa aybanne malatissada neeyyo goynniyo misileta kessoppa .
etayyo hokkoppa woykko etayyo goynnoppa . ayssi giikko , taani , goday ne xoossay qanaatiya xoossaa; tana ixxiyaageeta aawatu nagaraa gishshawu , naata heezzantto yeletaanne oyddantto yeletaa gakkanaassi qaxxayiyaagaa .
qassi tana siiqiyaanne ta azazuwaa naagiya sha7atussi siiquwaa bessiya xoossaa .
&quot; xoossaa ne godaa sunttaa hadan denttoppa; ayssi giikko , goday ba sunttaa hadan denttiyaagaa qaxxayana .
&quot; geeshsha oottada , sambbata gallassaa naaga .
neeni oottiyo ooso ubbaa usuppun gallassatun ootta .
shin laappuntta gallassay godaayyo , ne xoossaayyo sambbata . he gallassi ayba oosonne oottoppa; neeni , woykko ne attuma na7ay , woykko ne macca na7iyaa , woykko ne ashkkaray , woykko ne ashkkariyaa , woykko ne miizzay , woykko ne karen de7iya betee he gallassan ayba oosokka oottoppite .
ayssi giikko , usuppun gallassaa giddon goday salota , sa7aa , abbaanne eta giddon de7iya ubbaa medhdhiis; shin laappuntta gallassan shemppiis . hegaa gishshawu , goday sambbata gallassaa anjjiisinne geeshshiis .
&quot; goday ne xoossay neeyyo immiyo biittan ne baree aduqqana mala , ne aawaanne ne aayyiyo bonchcha .
&quot; asa woroppa .
&quot; shaaramuxoppa .
&quot; wuuqqoppa .
&quot; ne shooruwaa bollan wordduwaa markkattoppa .
&quot; ne shooruwaa keettaa amottoppa; ne shooruwaa keettaayyiyo , woykko a ashkkaraa , woykko a ashkkariyo , woykko a booraa , woykko a hariyaa , woykko ayyo de7iyaabaa aybanne amottoppa &quot; yaagiis .
asay ubbay daday xuuqqiyoogaanne wolqqanttay wolqqammiyoogaa be7iis; malkkataa waasuwaa siyiis; qassi deree cuwattiyoogaakka be7iis; be7idi asay yashshaa kokkoriiddi , haahuwan eqqiis .
eti muusa , &quot; neeni nuuyyo haasaya; nuuni siyana; shin nuuni hayqqennaadan , xoossay nuuyyo haasayoppo &quot; yaagidosona .
muusee asaa , &quot; xoossay inttena paaccanawu , nagaraa intte oottenna mala , a yashshay intte wozanan de7anaadan , i yiido gishshawu yayyoppite &quot; yaagiis .
asay haakkidi eqqidaashin , xoossay de7iyoosaa sikkida xumaakko muusee shiiqiis .
hegaappe guyyiyan , goday muusa , &quot; israa7eela asaayyo hagaadan yaagada yoota; taani saluwaappe intteyyo haasayidoogaa intte intte huuphen be7ideta .
ta matan ay eeqanne oottoppite; bira eeqa woykko worqqa eeqa intteyyo oottoppite .
neeni taayyo yarshshuwaa yarshshiyoosaa urqqaappe medhdha; medhdhada ne xuuggiyo yarshshuwaa , ne atotettaa yarshshuwaa , ne dorssatanne ne boorata a bolli yarshsha . ta sunttay hassayettana mala , taani oottiyo soho ubban neekko yaada , nena anjjana .
neeni taayyo yarshshuwaa yarshshiyoosaa shuchchaappe keexxikko , masettida shuchchaappe keexxoppa; ayssi giikko , neeni massiyo miishshan a bochchikko , ne a tunissaasa .
ta yarshsho sohuwaa pude gayyiyan kiyiyoogaa keena xoqqan gimbboppa; ayssi giikko , neeni kiyiyo wode , ne kalloy beettana yaagada yoota .
&quot; neeni etayyo immana higgee hagaa .
neeni ibraawe aylliyaa shammikko , i neeyyo usuppun layttaa ootto; shin laappuntta laytti i aynne qanxxennan , aylletettaappe coo kiyidi bo .
i barkka yiidabaa gidikko barkka bo; ba keettaayeera yiidabaa gidikko , a keettaayyiyaakka aara bu .
a goday ayyo machcho immidabaa gidikkonne machchiyaa ayyo attuma naata woykko macca naata yelidabaa gidikko , he maccaasiyaanne i naati a godaabaa; i barkka kiyidi bo .
shin he ayllee , taani ta godaa , ta keettaayyiyoonne ta naata siiqays; taani aylletettaappe kiyikke yaagikko ,
a goday a pirddiyaageetu sintti aatto; hegaappe guyyiyan pengge woykko pengge qosilettaakko a efiidi , a hayttaa goottan lukko . simmi i ba de7o laytta ubban ayyo aylle gidana .
&quot; asi ba macca na7iyo aylletettawu bayzzikko , attuma aylleti aylletettaappe kiyiyoogaadan a kiyuppu .
a bana dooridi efiida godaa lo77ana xayikko , goday o wozissanawu koshshees . i iyyo ammanettibeenna gishshawu , o allagawu bayzzanawu ayyo maati baawa .
i o ba na7aayyo immanawu doorikko , macca na7assi bessiyaabaa iyyo ootto .
i baayyo hara maccaasa ekkikko , koyro maccaaseessi i qumawu , i maayuwawu woykko i inddawu bessiyaabaa iyyo pacissoppo .
i ha heezzubata iyyo immana xayikko , aynne miishsha qanxxennan aylletettaappe kiyada bu .
&quot; asa shocidi woriya asa tumuppe woranawu bessees .
shin eriiddi gidennan i woriyo wode , taani , xoossay co77u giidobaa gidikko , i baqatanasaa intteyyo taani giigissana .
shin asi halchchidi eriiddi hara asa worikko , he aawa ta yarshsho sohuwaappe diggada , hara sohuwan wora .
&quot; ba aawaa woykko ba aayyiyo dechchiya uri ooninne tumuppe hayqqo .
&quot; asa wolqqan oyqqidi bayzziya uri woy wolqqan oyqqido asi a kushiyan beettido asi hayqqanawu bessees .
&quot; ba aawaa woykko ba aayyiyo cayiyaagee hayqqo .
&quot; naa77u asati ooyettikko , issoy hinkkuwaa shuchchan caddikko woykko bubbuxikko , he deshettidaagee hayqqennan attidabaa gidikkonne harggidi hiixan pe7ikko ,
denddidi guufiyaara kare heeran hemettikko , he dechchidaagee qaxxayettennan attees; gidikkonne i a oosuwaa teqqido gishshawu , miishshaa qanxxanawunne a pattanawu xallanawu koshshees .
&quot; asi ba attuma aylliyaa woykko macca aylliyo gatiman shocikkonne hegaa gaasuwan i a kushiyan hayqqikko , shocidaagee qaxxayettanawu bessees .
shin he deshettidaagee issi woykko naa77u gallassaara denddikko , he ayllee a miishsha gidiyo gishshawu , i qaxxayettenna .
&quot; naa77u asati issoy issuwaara warettiiddi abbe ixeta maccaasiyo dechchikkonne a boshettikko , hegaappe hara iita deshetti xayikko , he maccaasee azinay oychchidobaanne daannati pirddidobaa aybanne qanxxo .
shin iyyo deshettay darikko , shemppoy hayqqikko shemppo ,
ayfe gishshaa ayfe , achcha gishshaa achcha , kushe gishshaa kushe , toho gishshaa toho ,
xuussa gishshaa xuussa , masuntta gishshaa masuntta , qoo7o gishshaa qoo7o ekkanawu koshshees .
&quot; issi asi ba attuma aylliyaayyo woykko macca aylleeyyo ayfiyaa baqqidi toyssikko , he ayfiyaa gishshawu aylletettaappe kessi yeddo .
hegaadankka , ba aylliyaa achchaa woykko ba ayllee achchaa menttikko , he achchaa gishshawu aylletettaappe kessi yeddo .
&quot; boori maccaasa woykko attumaasa qaycidi worikko , he booray shuchchan cadettidi hayqqo; a ashoy meetettoppo . shin booraa goday qaxxayettoppo .
shin booray kasekka qayciyo meezee de7iyoogaa gidin , asay a godawu yooti wottidaashin , a goday qachchennan ixxin , booray attuma asa woykko macca asa worikko , he booray shuchchan cadettidi hayqqo; qassi a godaykka hayqqo .
shin i gumiyaa qanxxanaadan oyshettikko , eti oychchidobaa aybanne qanxxidi , ba shemppuwaa wozo .
booray attuma na7a woykko macca na7a qaycidi worikkokka , pirdday issi mala gido .
booray attuma aylliyaa woykko macca aylliyo qaycidi worikko , booraa goday aylliyaa godaassi hasttamu xaqara biraa gumiyaa qanxxo . booray shuchchan cadettidi hayqqo .
&quot; issi asi olla qum77uwaa pogirggikko , woykko olla bookkidi qum77ennan aggikko , boori woykko haree he ollan wullikko ,
he ollaa goday mehiyaa waagaa qanxxo . i a godaassi waagaa qanxxidi , hayqqida mehiyaa bawu ekko .
&quot; issi asa boori haraa booraa qaycidi worikko , paxa booraa bayzzidi , a waagaanne hayqqida booraa likkiyan shaakki ekkona .
shin he booray qayciyaagaa gidiyoogee kaseti erettishin , a goday a qachchennan aggidabaa gidikko , a goday boora qanxxo . qanxxidi he hayqqidaagaa bawu ekko .
&quot; issi asi boora woykko dorssa wuuqqidi shukkikko , woykko bayzzikko , booraa gishshaa ichchashu boorata , dorssaa gishshaa oyddu dorssata qanxxo .
&quot; kaysoy keetta bookkiiddi ohettikkonne shocettidi hayqqikko , shocidaagee suuttaa gussidoogawu oyshettenna .
shin hegee xalqqee doliichchin hanikko , i he gukkida suuttaa acuwan oyshettees . kaysoy ba wuuqqidobaa zaaro; shin ayyo aybakko xayikko , ba wuuqqidobaa zaaranawu i bayzetto .
i wuuqqido mehee paxa de7iiddi a kushen beettikko , boora , woykko hare , woykko dorssa gidikkokka , i ba wuuqqidoogaa naa77u kushe aattidi qanxxo .
asi ba mehiyaa dembban woykko woyniyaa turaa giddon heemmishin , mehee shunchchidi hara asa shooqaappe miikko , i ba shooqaappe woykko ba woyniyaa turaappe ubbaappe lo77iyaabaa afilaamaa qanxxo .
&quot; xaragi denddidi agunttaa buuraara laa7idi , dooriyan de7iya kattaa , woykko equwan de7iya kattaa , woykko goshshaa muleera miyaabaa gidikko , koyro xaragaa oyttida bitanee afilaamaa qanxxo .
&quot; issi asi biraa woykko hara miishshaa naagissanawu ba shooruwaassi hadara immidaashin , shooruwaa sooppe he miishshay wuuqettikkonne kaysoy ohettikko , kaysoy he miishshaayyo naa77u kushe aattidi qanxxo .
shin kaysoy beettennan xayikko , keettaa goday pirddiyaageetukko shiiqo; shiiqidi ba shooruwaa miishshaa bolli ba kushiyaa wottibeennaagawu caaqqo .
&quot; asi ay mootuwankka , boora gaasuwan , woykko hare gaasuwan , woykko dorssa gaasuwan , woykko maayo gaasuwan , woykko hara bayidabaa gaasuwan , hagee tabaa giidi mootettikko , naa77u baggaykka bantta mootuwaa pirddiyaageetu sintti aattona; pirddiyaageeti mooranchcha giido uri ba shooruwaayyo naa77u kushe aattidi qanxxo .
&quot; asi ba shoorossi hare , woykko boora , woykko dorssa , woykko hara mehe naagissanawu hadara immin hayqqikko , woykko deshettikko , woykko ooninne be7ennan ambbaanoy efiikko ,
hadaraaway ba shooruwaa mehiyaa bolli ba kushiyaa wottibeennaagawu godaa sinttan caaqqin , eta giddon de7iya yohoy mahettees . he mehiyaa goday caaquwaa ekko; qanxxo immanawu koshshenna .
shin mehee shooruwaappe wuuqettidabaa gidikko , keettaawaayyo qanxxo .
he mehiyaa do7i mentterettidi miidobaa gidikko , markka gidanaadan do7ay miishin attidabaappe ekki eho; yaatidi meqerettida mehiyaa gishshaa qanxxoppo .
&quot; asi ba shooroppe mehe garxxikkonne a goday baynnasan he mehee deshettikko woykko hayqqikko , he mehiyaa qanxxo .
shin a goday aara de7ikko , garxxidaagee qanxxoppo; kerawu ekkidobaa gidikko , kerawu qanxxiyo miishshay acuwaa qanxxiis .
&quot; issi asi azinawu giigabeenna geela7iyo cimmidi , iira zin77iyaabaa gidikko , o cilooshidi baayyo machcho ootto .
i aaway o ayyo immanawu kebidi ixxikko , geela7iyo ekkiya uray cilooshiyoogaa keena biraa i aawaayyo immo .
&quot; bitiya mishiriyo paxa wottoppa .
&quot; meheera zin77iya ooninne hayqqo .
&quot; godaa xalaalaayyoppe attin , hara xoossaassi yarshshiya ooninne muleera xayo .
betidi yiida asa qohoppite woykko un77oppite; ayssi giikko , inttekka gibxxe biittan bete gididi de7ideta .
azinay hayqqido am77iyoonne aaway hayqqido hiyyeesaa un77oppite .
intte eta un77in , eti taakko waassikko ,
taani eta waasuwaa tumuppe siyana; he wode ta hanqqoy intte bolli denddana; taani inttena bisuwan wurssana; intte keettaayeti am77e intte naatikka aawu baynnaageeta gidana .
&quot; intte giddon de7iya ta asaappe issi hiyyeesawu miishsha tal77ikko , miishsha dichchawu immiya asadan hanoppite; neeni dichchaa a oychchoppa .
neeni issibaa gishshawu ne laggiyaa maayuwaa oyqqikko , away wullennan de7ishin ayyo zaara;
ayssi giikko , i ba bollaa kammiyoogee hinni xalaalaana; harabaa ay maayidi aqanawu danddayii ? i taayyo waassikko , taani qarettiyaagaa gidiyo gishshawu , siyana .
&quot; xoossaa bolli cashsha qaalaa haasayoppa , woykko ne deriyaa haariyaagaa qanggoppa .
ne kattaa xeeraappenne ne woyniyaa gum77ettaa kumettaappe taayyo yarshshuwaa shiishsha . &quot; neeni ne attuma naatu giddon bayratiya na7aa taayyo immanawu koshshees .
miizzaappekka dorssaappekka hegaadan ootta . eti laappun gallassay gakkanaashin , bantta aayetuura aayetuura takkona; hosppuntta gallassi eta taayyo imma .
&quot; intte taayyo geeshsha asa gidanawu koshshees; hegaa gishshawu , bazzo do7ay mentterettidi worido mehiyaa ashuwaa mooppite; hegaa kanawu olite .
&quot; worddo odo puukkoppa; worddo markka gidada , iita asa maaddoppa .
iitabaa oottanawu daro asaa kaalloppa; pirddaa geellayanawu daro asaara maayada markkattoppa .
hiyyeesay pirddawu shiiqikko , mootuwan a metuwaa xeellada maaddoppa .
&quot; ne morkkiyaa boori woykko haree bayidaagaa demmikko , zaarada ayyo efa .
nena ixxiya bitaniyaa haree caanaara wullidaashin be7ikko , hegan aggaagoppa; maaddada aara dentta .
&quot; pirddaa dabaaban maaddada , ne hiyyeesa asaa pirddaa geellayoppa .
oonanne malttiyan mootoppa; geeshshaa woykko xilluwaa woroppa; ayssi giikko , dabaa oottidaagaa taani saro yeddikke .
mattaayiyaa ekkoppa; ayssi giikko , mattaayee xeelliyaageetu ayfiyaa qooqisseesinne xillotu qaalaa mirqqees .
&quot; betiyaa naaqqoppite; bete gidiyoogee ayba azzanttiyaabaakko ereeta; ayssi giikko , intte intte huuphen bete gididi gibxxe biittan de7ideta .
&quot; neeni ne gadiyaa usuppun layttawu goyada , zerada kattaa cakka ekka .
laappuntta laytti gadiyaa goyyennan shaachcha; yaatikko , ne asaa giddon de7iya hiyyeesati hegaappe miyoobaa demmana; qassi etappe attiyaagaa do7ati maana . neeni ne woyniyaa turaakka ne wogaraakka hegaadan ootta .
usuppun gallassaa ne oosuwaa ootta; ne booraynne ne haree shemppana malanne ne son yelettida aylleenne betee , gazddana mala , laappuntta gallassi ooso oottoppa .
&quot; taani inttena giidobaa ubbaa minttidi oottite; hara xoossatu sunttaa xeesoppite; intte inxxarssaappe hegee siyettoppo .
&quot; layttan heezzutoo intte taayyo baalaa bonchchite .
oyttaa baalaa bonchchite; taani inttena azazidoogaadan , laappun gallassaa irshsuwaa yeggibeenna oyttaa miite; intte abiiba giyo aginan keerido gallassan ha baalaa bonchchite; ayssi giikko , intte gibxxeppe kiyidoy he aginaana . &quot; intteppe issi asinne ta sinttan mela kushe beettoppo .
&quot; qassi intte intte gaden zerin , koyro gakkida kattaa cakkiyo wode , kattaa cakkiyo baalaa bonchchite . &quot; qassikka layttaa wurssettan , kattaa ayfiyaa gadeppe shiishshiyo wode , shiishuwaa baalaa bonchchite .
attumaasay ubbay ubbaa haariya godaa sinttan layttan heezzutoo beetto .
&quot; neeni yarshshuwaa suuttaa taayyo shiishshaydda , irshshuwaa yeggidi uukkido oyttaara shiishshoppa . ta baalaa bonchchiyo gallassi yarshshettida modhdhuwaappe maalladossi aybinne attoppo .
ne gaden bayra kaxxida kattaappe ubbaappe lo77iyaagaa godaa soo , ne xoossaa soo eha . deeshsha maraa a aayee maattan doyssoppa .
&quot; ne ogiyan nena naagana malanne taani neeyyo giigissido sohuwaa nena efaana mala , taani kiitanchchaa ne sinttawu kiittana .
i yootiyoobaa ezggada ayyo azazetta; a bolli makkaloppa; ta sunttay a bolli de7iyo gishshawu , intte nagara oottiyaabaa gidikko , intteyyo i atto geenna .
i yootiyoobaa intte minttidi ezggikkonne taani yootiyoobaa ubbaa oottikko , intte morkketa ubbaa taani morkkana; inttenaara eqettiyaageetuura taanikka eqettana .
ta kiitanchchay intteppe sinttawu biidi , inttena amooretu biittaa , hiitetu biittaa , parzzetu biittaa , kanaanetu biittaa , hiiwetu biittaanne yaabuusatu biittaa ehaana . taani eta muleera xayssana .
eta xoossatu sinttan hokkoppite , woykko goynnoppite , woykko eta hanuwaa qulloppite . intte eta xayssanawunne eta eeqa shuchchata mentterettanawu koshshees .
godaassi , intte xoossaassi , goynnite; yaatikko , i intte kattaanne intte haattaa anjjana; taani harggiyaa intte giddoppe diggana .
intte biittan ay maccaasinne boshettenna; maynenna . taani intte de7ana layttaa qoodaa kunttana .
&quot; taani ta yashshaa intte sinttawu yeddana; inttenaara gayttiya kawotetta ubbaa daganttana; intte morkketi ubbay intteyyo zokkuwaa zaaridi , baqatanaadan taani oottana .
taani intteppe sinttawu kashiyaa yeddana; yeddada hiiweta , kanaanetanne hiiteta intte sinttaappe laaggada kessana .
shin biittay mela attennaadaaninne bazzo do7ay inttena wayssennaadan , issi layttan eta gooddikke .
shin intte qoodan daridi , he biittaa laattana gakkanaassi , taani eta guuttaa guuttaa laaggada kessana .
taani intte zawaa zo7o abbaappe pilisxxeema abbaa , bazzuwaappe efiraaxiisa shaafaa gattana . he biittan de7iya ubbaa taani intte kushiyan aattada immana; inttekka eta intte sinttappe laaggidi kessana .
etaara woykko eta xoossatuura maachcha wottoppite .
eta intte biittan wottoppite; hinkkoode eti inttena ta bolli nagaraa ootissana; ayssi giikko , eta xoossatussi goynniyoogee tumuppe intteyyo pire gidana &quot; yaagiis .
hegaappe guyyiyan goday muusa , &quot; neeni , aarooni , nadaabi abiihinne israa7eelappe laappun tammu asaa halaqati godaakko deriyaa huuphiyaa pude kiyite; kiyidi haahuwan goynnite .
shin muusee , neeni nerkka taakko shiiqa; harati ta mati yooppona . qassi asaykka nenaara pude kiyoppo &quot; yaagiis .
yaagin muusee yiidi , godaa qaala ubbaanne a wogaa ubbaa asaayyo yootiis; yootin asay ubbay issi qaalan , &quot; goday yootidobaa ubbaa nuuni oottana &quot; yaagidosona .
muusee goday yootidobaa ubbaa xaafiis . wonttetta gallassi maallado guuran denddidi , deriyaa xaphuwan yarshshiyoosaa gimbbiis . gimbbidi israa7eela asaa yaraa tammanne naa77aa sunttan , tammanne naa77u shuchchaa tuussaa essiis .
i israa7eelatuppe yelaga attumaasaa kiittin , eti biidi xuuggiyo yarshshuwaa shiishshidosona; qassi issippetettaa yarshshuwaassi mirggota godaassi yarshshidosona .
muusee suuttaappe baggaa ekkidi keriyan tigiis; attida bagga suuttaa i yarshshiyoosan caccafiis .
hegaappe guyyiyan maachchaa maxaafaa ekkidi , asaassi nabbabiis; nabbabin eti , &quot; goday yootidobaa ubbaa nuuni oottana; nuuni azazettana &quot; yaagidosona .
hegaappe guyyiyan muusee he suuttaa ekkidi , asaa bolli caccafidi eta , &quot; be7ite , goday ha qaala ubban inttenaara wottido maachchaa suuttay hagaa &quot; yaagiis .
muusee , aarooni , nadaabi , abiihinne israa7eela cimatuppe laappun tammay pude kiyidosona .
kiyidi israa7eela xoossaa be7idosona; a tohuwaappe garssaara saluwaadan geeyida sampperiyaa giyo phooliya shuchchaappe oosettidabaa milatiya wuyge malabay de7ees .
shin xoossay israa7eela asaa halaqata woribeenna . eti xoossaa be7idosona; a sinttan miidosonanne uyidosona .
goday muusa , &quot; neeni taakko deriyaa pude haaya; haa taakko kiyada , hagan takka; yaatobare neeni eta tamaarissana mala , taani higgiyaanne azazuwaa xaafido masettida shuchchaa neeyyo immana &quot; yaagiis .
hegaappe guyyiyan muusee ba ashkkaraa yaasuura baanawu denddiis; muusee xoossaa deriyaa pude kiyiis .
israa7eela asaa halaqata i , &quot; nuuni inttekko simmanaashin hagan de7ishshite; aarooninne huuri hagan inttenaara de7oosona; yohoy de7iyo ooninne etakko bo &quot; yaagiis .
muusee deriyaa pude kiyido wode , shaaray deriyaa kammiis .
qassi godaa bonchchoy siinaa deriyaa bollan uttiis; he shaaray usuppun gallassaa maayiis; laappuntta gallassan he shaaraa giddoppe goday muusa xeesiis .
israa7eelatuyyo godaa bonchchoy deriyaa huuphiyan xuuggiya tama malatidi beettiis .
hegaappe guyyiyan muusee he shaaraa giddo gelidi , deriyaa pude kiyiis; kiyidi deriyaa huuphiyan oytamu gallassaanne oytamu qammaa takkiis .
goday muuseyyo hagaadan yaagiis;
&quot; taayyo immiyoobaa ehaanaadan neeni israa7eelatuyyo yoota; taayyo immanawu a wozanay a imma imma giyo asa ubbaa imotaa neeni taayyo ekka .
intte etappe ekkana imotay hagaa: worqqaa , biraa , nahaasiyaa birataa ,
salo milatiya qacinaa , ochchaa teeraa milatiya qacinaa , shololla zo7o qacinaanne liiqo liinuwaa , deeshshaa agoziyaa ,
dorssa orggiyaa calaa zo7o qalamiyan yeggi kessidoogaa , irppaniyaa , guuganttaa ,
xomppiyaassi wogaraa zaytiyaa , tiyettiyo zaytiyaanne ixaanaa sawettiya qimamiyaa;
eefuudiyaaninne tiran wottiyoogan yeggiyo maragidiyaa geetettiya shuchchatanne hara phooliya al77o shuchchata eho .
&quot; yaatidi taani eta giddon aqanaadan , eti taayyo goynniyo sohuwaa giigissona .
likke taani nena bessana leemisuwaadan xoossaa dunkkaaniyaanne a giddon de7iya miishshata oottite .
&quot; eti guuganttaa mittaappe zananay naa77u waranne baggaa , gomppay issi waranne baggaa , geesay qassi issi waranne baggaa gidiya taabootaa medhdhona .
suwaanne kariyaa walahi baynna worqqan sheeshsha; a yuushuwaakka worqqa tigettan yuushsha aatta .
he taabootaayyo oyddu worqqa sagaayota tiga; tigada oyddu gedetun issi baggaara naa77u sagaayota , qassi hankko baggaara naa77u sagaayota aatta .
hegaappe guyyiyan guuganttaappe kasota kessa; kessada worqqan sheeshsha .
taabootaa tookkanawu , taabootaa miyyiyan de7iya sagaayotun kasota aatta .
tookkiyo kasoti taabootaa sagaayotu giddon de7ona; eti hegaappe mulekka kiyoppona .
taabootaa giddon taani neeyyo immiyo , tammu azazoti xaafetti uttido naa77u masettida shuchchata wotta .
&quot; walahi baynna worqqaappe naa77u waranne baggaa aduqqiya , issi waranne baggaa aakkiya atto giyo sohuwaa qum77uwaa medhdha .
qum77uwaayyo wurssetta naa77u bagga gaxan naa77u kiruubeta , qoxettida worqqaappe medhdha .
issi kiruubiyaa issi bagga gaxan , naa77antto kiruubiyaa hankko bagga gaxan naa77aakka qum77uwaara gatta oyttada medhdha .
kiruubeti bantta qefiyaa denttidi , atto giyo sohuwaa qum77uwaa bantta qefiyan kuwayi wottona; qassi issoy issuwaakko simmi uttidi , qum77uwaa xeellona .
qum77uwaa taabootaayyo bolla baggan wotta; qassi taani neeyyo immiyo azazoti xaafettido masettida shuchchata taabootaa giddon wotta .
maachchaa taabootaa bolla qum77uwaa bolli de7iya naa77u kiruubetuppe gidduwan taani nenaara gayttana; gayttada israa7eela asaayyo taani immiyo azazo ubbaa yan neeyyo immana .
&quot; guuganttaa mittaappe zananay naa77u wara , gomppay issi wara , geesay qassi issi waranne bagga gidiyo issi xaraphpheezaa medhdha .
yaatada walahi baynna worqqan sheeshsha; qassi a yuushuwan worqqaa tigettaa yuushsha aatta .
hegaadankka , qassi gomppay takkaaro gidiya shaashiyaa a bolli yuushsha aatta . yaatada a bolli worqqa tigettaa yuushsha .
he xaraphpheezaayyo oyddu worqqa sagaayota medhdhada , xaraphpheezaa tohoti de7iyo oyddu zoozetun oytta .
xaraphpheezaa tookkanawu kasota aattiyo sagaayoti xaraphpheezawu shaashiyaa lanqqiyan shiiqidi de7ona .
he tookkiyo kasota guuganttaappe kessada , worqqan eta sheeshsha .
hegaadankka , qassi saynetanne cilppata , yarshshuwaa yarshshiyo wode go7ettiyo duuqqiyoobatanne xuu7ata walahi baynna worqqaappe ootta .
ta sintti aattiyo geeshsha oyttay ubba wodekka xaraphpheezaa bolli xayoppo .
&quot; xomppiyaa wottiyo ballaa qoxettida walahi baynna worqqaappe ootta; he ballay eqqiyo gedeekka , qassi giddo toomaykka ubbay qoxettida worqqaappe oosettanawu koshshees . a qururuusoti , a kukkumotinne a ciishshati ubbay aara issippe oyqetti merettanawu koshshees .
miyyiyaara usuppun marati ayyo kiyona; maratuppe heezzati issi baggaara , qassi heezzati hankko baggaara de7ona .
usuppun maratussikka huuphiyan huuphiyan issi issi kukkumoynne ciishshay de7iyo lawuziyaa ciishshaa milatiya wanccay de7o .
xomppiyaa wottiyo ballaassi giddo toomay , kukkumotinne ciishshati de7iyo lawuziyaa ciishshaa milatiya oyddu wanccan alleeqetto .
naa77ay naa77ay issippe waattan de7iyo heezzu maratuppe garssaara issi issi kukkumoy de7o .
kukkumotinne marati ubbay xomppiyaa wottiyo ballaara issippe , oyqetti issuwaa gididi , walahi baynna worqqaappe qoxettidi oosettona .
&quot; hegaappe guyyiyan xomppiyaa wottiyo ballawu laappun xomppeta giigissada , eti sinttaa poo7ana mala xoqqu oottada wotta .
xomppiyaa toyssiyo qaphetanne eta wottiyoobata walahi baynna worqqaappe ootta .
xomppiyaa wottiyo ballaynne an go7ettiyo miishsha ubbay hasttamanne ichchashu kilo giraame gidiya walahi baynna worqqaappe oosettona .
akeeka; taani nena deriyaa huuphiyan bessido leemisuwaa kaallada ootta .
&quot; qassi liiqo liinuwaappenne salo milatiya , ochchaa teeraa milatiyaanne shololla zo7o qacinaappe dadettida tammu magalashotuppe xoossaa dunkkaaniyaa giigissa . he magalashotu bolli bollaara issi hiillan kiruubetu misiliyaa sikissa .
magalashoti ubbay issi likke gidona; geesay laatamanne hosppun wara; gomppay oyddu wara gido .
ichchashu magalashota issippe gattada sikka; hankko attida ichchashu magalashotakka etadan ootta .
issippe gayttidi sikettida magalashotuppe issi magalashuwaassi wurssetta gaxan salo milatiya carqqiyaappe siireta medhdha; qassi issippe gaytetti sikettida hankko magalashuwankka hegaadan ootta .
issippe gayttida issi magalashuwaa bolli ishatamu siireta , qassi issippe gayttida hankko magalashuwaa bollikka ishatamu siireta medhdha; he siireti ubbaykka issoy issuwaassi baazzan de7ona .
hegaappe guyyiyan worqqaappe ishatamu qapheta medhdha; medhdhada xoossaa dunkkaanee issuwaa gidana mala , he magalashotu gaxaa gaxaa he qaphetun oytta .
&quot; xoossaa dunkkaaniyaa bollaara kammana mala , tammanne isiini magalashota deeshshaa agoziyaappe daddada , issi dunkkaaniyaa medhdha .
tammanne isiini magalashotikka issi likke gidona; issi issi magalashuwaa geesay hasttamu wara , gomppay oyddu wara gido .
ichchashu magalashota issi baggaara , usuppun magalashota qassi hankko baggaara gattada sikka . usuppuntta magalashoy dakkotidi , dunkkaaniyaassi sintta baggaara daabuletto .
gatti sikkido magalashotuppe issi magalashuwaa gaxan ishatamu siireta medhdha; qassi gatti sikkido hankko magalashotuppe wurssetta magalashuwaa gaxan ishatamu siireta medhdha .
ishatamu nahaasiyaa qapheta medhdhada , siiretu giddo gelissa; yaatada dunkkaaniyaa issippe gatta oytta . yaatobare ha naa77u oyqettida kamoti issuwaa gidana .
ha dunkkaaniyaa magalashotuppe palahida bagga magalashoy xoossaa dunkkaaniyaassi guyyessaara woxaletto .
dunkkaaniyaa magalashoti naa77u baggaarakka issi issi wara keenaa palahona; he palahidaageeti xoossaa dunkkaaniyaa kammana mala , naa77u bagga miyyiyaara woxalettona .
&quot; dunkkaaniyaa bollaara kammanawu dorssa orggiyaa calaa zo7o qalamiyan yeggi kessidoogaa giigissa; qassi a bollaara kammanawu irppaniyaa giigissa .
&quot; xoossaa dunkkaaniyaa xagaagiyoobata sitti giida guuganttaappe kessa .
issi issi xagaagiyawu geesay tammu wara , gomppay issi waranne bagga gido .
issi issi xagaagiyaassi issuwaa issuwaara gatti oyttiya naa77u marata medhdha . xoossaa dunkkaaniyaa xagaageta ubbaakka hegaadan ootta;
xoossaa dunkkaaniyaayyo tohossa baggaara laatamu xagaageta medhdha .
medhdhada issi issi xagaagiyaayyo naa77u gedeta , muleera oytamu gedeta biraappe giigissa .
xoossaa dunkkaaniyaayyo huuphessa baggaara , laatamu xagaageta medhdha .
medhdhada issi issi xagaagiyawu naa77u gedeti , muleera oytamu gedeti , biraappe giigona .
qassi xoossaa dunkkaaniyaayyo guyye gaxan arggo baggaara usuppun xagaageta medhdha .
medhdhada guyye gaxan de7iya zoozetuyyo naa77u xagaageta giigissa .
ha naa77u zoozetun de7iya xagaageti , xaphuwaappe xeeraa gakkanaashin daabula gididi biidi , xeeran issi migiduwan geli oyqettona; yaatidi naa77ay issuwaa gidona .
hegaa gishshawu , issi issi xagaagiyaayyo garssaara naa77u naa77u gedeti de7ona; muleera hosppun xagaagetinne biraappe oosettida tammanne usuppun gedeti de7ona .
&quot; qassi guuganttaappe hiraqota kessa . xoossaa dunkkaaniyaayyo issi bagga miyyiyan de7iya xagaagetussi ichchashu hiraqota ,
qassi hankko bagga miyyiyan de7iya xagaagetussi ichchashu hiraqota giigissa . hegaadankka , xoossaa dunkkaaniyaayyo guyye arggo baggaara wurssetta gaxan de7iya xagaagetuyyo ichchashu hiraqota medhdha .
giddo hiraqoy xagaagetussi giddo ginaara ha gaxaappe ya gaxaa gakkanaashin kantti kiyanawu koshshees .
xagaageta worqqan sheeshshada , hiraqoti aadhdhiyo sagaayota worqqaappe medhdha; qassi hiraqotakka worqqan sheeshsha .
xoossaa dunkkaaniyaa taani nena deriyaa bollan bessido leemisuwaadan oottada tokka .
&quot; salo milatiya , ochchaa teera milatiyaanne shololla zo7o qacinaappenne liiqo liinuwaappe issi magalashuwaa ootta; he magalashuwaa bolli issi hiillan kiruubetu misiliyaa sikissa .
yaatada worqqan sheeshshido oyddu , mino guuganttaa tuussatun de7iya worqqaappe oosettida kaqqiyoogan kaqqa . he oyddu tuussati biraappe medhdhido tohotun gelona .
he magalashuwaa xoossaa dunkkaaniyaa kaaran de7iya qaphetuppe garssaara kaqqada , maachchaa taabootaa magalashuwaappe guyye baggan wotta; yaatobare he magalashoy geeshsha sohuwaa ubbaappe aadhdhida geeshsha sohuwaappe shaakkana .
atto giyo sohuwaa qum77uwaa ubbaappe aadhdhida geeshsha sohuwan de7iya maachchaa taabootaa bolli wotta .
xaraphpheezaa magalashuwaappe kareera , xoossaa dunkkaaniyaappe huuphessa baggan wotta; xomppiyaa wottiyo ballaa qassi a ginan tohossa baggaara wotta .
dunkkaaniyaa geliyo penggiyaassi salo milatiya , ochchaa teeraa milatiyaanne shololla zo7o qacinaappenne liiqo liinuwaappe xilppiyan alleeqissiyaagan oosettida magalashuwaa medhdha .
magalashuwaayyo ichchashu tuussata guuganttaappe kessada , worqqan sheeshsha; kaqqiyoogeetikka worqqaappe oosettidaageeta gidona; tuussatuyyo nahaasiyaa birataappe tigada ichchashu gedeta medhdha .
&quot; guuganttaappe yarshshiyoosaa keexxa . he yarshshiyoosaayyo geesay heezzu wara gido; gomppaynne zananay issi likke , ichchashu ichchashu wara gididi , oyddu zooziyaara de7o .
oyddu zoozetu wurssetta gaxan gaxan issi issi kaciyaa medhdha; kaceti yarshshiyoosaara issippe oyqettidi oosettona . yaatada yarshshiyoosaa nahaasiyaa biratan sheeshsha .
an go7ettiyo miishshata , bidinttaa kessiyo balddeta , akaafata , araciyo kuyxaarota , ashuwaa qaphiyo qaphetanne tamaa cooceta ubbaa nahaasiyaa birataappe medhdha .
yaatada nahaasiyaa birataappe zazzare malabaa medhdha; qassi a oyddu zooziyan oyddu sagaayota medhdha .
yaatada yarshshiyoosaayyo duge giddo ginan de7iya dacaa bolli wotta .
guuganttaappe yarshshiyoosaayyo kasota kessada , nahaasiyaa biratan sheeshsha .
yarshshiyoosaa tokkiyo wode maaddana mala , he kasota naa77u miyyiyaara de7iya sagaayotun aatta .
taani nena deriyaa bollan bessidoogaadan , yarshshiyoosaa xawulaappe medhdhidi , gomppaa kofa kessona .
&quot; xoossaa dunkkaaniyaayyo asay shiiqiyo dabaabaa giigissa . dabaabaayyo tohossa bagga zananay xeetu wara aduqqo; he dabaabaayyo liiqo liinuwaappe dadettida magalashota giigissa .
ayyo nahaasiyaa birataappe laatamu tuussatanne tuussati eqqiyo laatamu gedeta ootta; eta huuphiyan qassi biraappe kaqqiyoogeetanne tuussata huuphiyan qachchiyoogeeta ootta .
hegaadankka , dabaabaayyo huuphessa bagga zananay xeetu waraa aduqqo; qassi laatamu tuussatuuranne he tuussatuyyo laatamu nahaasiyaa gedetuura de7iya magalashoy de7o . yaatidi biraappe oosettida kaqqiyoogeetinne tuussatu huuphiyan qachchiyoogeeti xoossaa dunkkaaniyaayyo de7ona .
&quot; dabaabaayyo arggo bagga gomppay ishatamu waraa aakko; tammu tuussatinne , tuussatuyyo tammu gedeti de7iyo magalashoti ayyo de7ona .
qassi arshsho bagga dabaabaa gomppaykka ishatamu wara gido .
dabaabaa geliyoosaappe issi baggaara tammanne ichchashu wara aduqqiya magalashoti de7ona; etayyo heezzu tuussatinne heezzu gedeti de7ona .
hegaadankka , hinkko baggaara magalashoti tammanne ichchashu wara aduqqiya magalashoti de7ona; etayyo heezzu tuussatinne tuussatuyyo heezzu gedeti de7ona .
&quot; dabaabaa geliyoosaayyo laatamu wara aduqqiya magalashuwaa giigissa; hegeekka salo milatiya , ochchaa teeraa milatiyaanne , shololla zo7o qacinaappenne liiqo liinuwaappe dadettidaagaa , xilppiyan alleeqissiyaagan giigissa . eti an zemppiyo oyddu tuussatanne tuussatuyyo oyddu gedeta giigissa .
dabaabaa yuushuwan de7iya tuussatussi ubbaassi biraappe oosettida qachchiyoogeetinne kaqqiyoogeeti , nahaasiyaappe oosettida gedeti de7ona .
dabaabay zananaa laatamu wara , gomppaa laatamu wara gido; pudiyaa ichchashu wara xoqqiya liiquwan dadettida liinuwaappe oosettida magalashoti de7ona; yaatidi nahaasiyaappe oosettida gedeti gidona .
&quot; xoossaa dunkkaaniyan oottiyo oosuwaassi go7ettiyo miishsha ubbay , eta go77ay ayba gidikkokka , xoossaa dunkkaaniyaa xishetu ubbaaranne dabaabaa xishetu ubbaarakka gujjin , nahaasiyaa birataappe oosettona .
&quot; xomppee to7ennan eexxiiddi de7ana mala , assi koshshiya zaytiyaa wogaraa teeraa caddidi gum77in kiyidaagaa neeyyo ehaana mala , israa7eelata azaza .
aarooninne a naati , xomppee godaa sinttan qammida sa7ay wonttana gakkanaashin poo7ana mala , xoossaa dunkkaaniyaa giddon , markkaa taabootaa sinttan de7iya magalashuwaappe kareera eettona . hagee israa7eela asaayyo merinawu wotto woga gididi de7o .
&quot; ne ishaa aaroonanne a naata nadaaba , abiiha , el77aazaranne itaamaara neekko ehiissa; eti qeese gididi taayyo oottana mala , israa7eela asaa giddoppe eta dummaya .
ayyo bonchchuwaanne puulaa immana mala , ne ishaa aaroonayyo qeesetettaa maayota giigissa .
taani aadhdhida eratettaa immido kushiyaa hiillaa eriya asa ubbaa xeesada , aaroonayyo maayota giigissana mala yoota; i qeese gididi , taayyo oottanawu dummatana .
eti giigissana maayotikka hageeta: tiran wottiyoogaa , eefuudiyaa , adussa maayuwaa , alleeqettidi dadettida qoliyaa , shaashiyaanne danccuwaa . ne ishay aarooninne a naati qeese gididi taayyo oottiiddi geeshsha maayota maayana mala , sikkiyaageeti giigissoosona .
kushiyaa hiillaa eriyaageetikka ha maayota giigissanawu , worqqa qacinaa , salo milatiya , ochchaa teeraa milatiyaanne shololla zo7o qacinaanne liiqo liinuwaa go7ettona .
&quot; eefuudiyaa giyo maayuwaa worqqa qacinaappe , salo milatiya qacinaappe , ochchaa teeraa milatiya qacinaappe , shololla zo7o qacinaappenne liiqo liinuwaa qacinaappe kushe hiillanchchati alleeqissidi giigissona .
naa77u baggay gayttidi issuwaa gidana mala , naa77u hashiyaa bolli gattidi oyttiya carqqee de7o .
hiillay alleeqissidi daddido danccoykka eefuudiyaa mala gididi , worqqaappe , salo milatiya , ochchaa teeraa milatiyaanne shololla zo7o qacinaappenne liiqissi baqqido liinuwaappe oosetto .
maragidiyaa giyo naa77u shuchchata ekkada , yaaqooba naatu sunttaa eta bolli woocada xaafa .
eta yeletaa maaraadan issi shuchchaa bolli usuppun sunttaa , hinkko shuchchaa bolli qassi attida usuppunatu sunttaa woocada xaafa .
maatafaa bolli sunttaa woocidi xaafiyoogaadan , he naa77u shuchchatu bolli yaaqooba naatu sunttaa woocada xaafa; xaafada he shuchchata worqqaappe medhdhido shuchchaa oyqqiyaagaa bolli wotta .
yaatada tammanne naa77u israa7eela zareta hassayiyoobaa gidana mala , ha naa77u shuchchata eefuudiyaara oyttido hashiyaa carqqiyan wotta; yaatobare godaa sinttan ubbatoo hassayettana mala , ha sunttata aarooni ba hashiyan tookko .
he shuchchata oyqqiyaagaa worqqaappe medhdha .
qassi walahi baynna worqqaappe wodoruwaadan dooqqido qooriyan wottiyo naa77u sanssalatata giigissada , he naa77u shuchchaa oyqqiyaageetuura gatta oytta .
&quot; godaa shenee aybakko oychchidi eriyo tiran wottiyoogaa kushe hiillanchchan ootissa . he tiran wottiyoogaa eefuudiyaa daddidoogaadan , worqqaappe , salo milatiya , ochchaa teeraa milatiyaanne shololla zo7o qacinaappenne liiqo liinuwaappe dadda .
ayyo oyddu zoozee de7ees; geesaynne gomppay issi issi takkaaro gididi dakkoto .
hegaappe guyyiyan a bolli oyddu maaran al77o shuchchata wotta; koyro maaran wottido shuchchay , sarddiyoona , tophaaziyooniyaanne phooliya inqquwaa .
naa77antto maaran baluura , sampperiyaanne almmaaziyaa giyo al77o shuchchata;
heezzantto maaran yaakinttiyaa , kelqqedooniyaanne ametesxxinoosiyaa;
oyddantto maaran biralle , maragidiyaa , yasphphiidiyaa . hageeti ubbay worqqaappe oosettida shuchchaa oyqqiyaagaa bolli uttona .
israa7eela naatu sunttaa qoodaadan , shuchchatu qoodaykka tammanne naa77a gidona; issoy issoy maatafadan woocettidi , tammanne naa77u zaretu sunttay he shuchchatun xaafetto .
&quot; tiran wottiyoogaayyo wodorodan dooqettida sanssalataa walahi baynna worqqaappe medhdha .
naa77u worqqa migidota medhdhada , tiran wottiyoogaayyo qommo gaxa zoozetuura gattada oytta wotta .
he naa77u worqqa sanssalatata tiran wottiyoogaayyo zoozetun de7iya migidotuura gattada oytta .
he sanssalatatuyyo hankko bagga xeeraa qassi eefuudiyaayyo sintta baggaara , hashiyaa carqqiyan de7iya shuchchaa oyqqiyaageetuura gatta qachcha .
qassikka naa77u worqqa migidota medhdhada , eefuudiyaappe kaallidi de7iya tiran wottiyoogaayyo soo baggaara de7iya naa77u zoozetu xeeran aatta .
hegaadankka , worqqaappe hara naa77u migidota medhdhada; eefuudiyaayyo sintta baggaara , hashiyaa carqqiyaappe garssa baggaara , eefuudiyaa xeessan qachchiyoogaappe qommoora , sihoy gayttosaa matan eta oytta .
tiran wottiyoogan de7iya migidota eefuudiyan de7iya migidotuura gattidi , salo milatiya baqettan qachcha; yaatikko , tiran wottiyoogee xeessaappe qommoora de7iyo gishshawu , qashoy dol77enna .
&quot; aarooni geeshsha sohuwaa geliyo wode , ha tiran wottiyoogan de7iya israa7eela zaretu sunttata tookko . yaatobare taani goday ubbatoo ta asaa hassayana .
qassi uriimiyaanne tumiima giyoobata tiran wottiyoogan yegga . aarooni godaa sintti aadhdhiiddi , ba tiran wotti ekkidi gelo . ta shenee aybakko israa7eela asaa erissana mala , i ta sinttan oottanawu geliyo wode ubban tiraa kiisiyaappe xayssenna .
&quot; eefuudiyaappe bollaara maayiyo adussa maayuwaa muleera salo milatiya carqqiyaappe giigissa .
he adussa maayuwaayyo qooriyaa aattiyoosaa medhdha . he sohoy peerettennaadan , soo qalam77ada , yuushsha aattada sikka .
adussa maayuwaa duge bagga macaraa yuushuwan salo milatiya , ochchaa teeraa milatiyaanne shololla zo7o qacinaappe , roomaaniyaa teeraa misileta medhdha . yaatada eta gidduwan worqqaappe oosettida daalata walahan ootta .
worqqaa daalatinne roomaaniyaa teera misileti he adussa maayuwaa duge bagga xeeraayyo yuushuwan walahan aadhdhona .
aarooni qeesetettan oottiyo wode , ha adussa maayuwaa maayo; godaa sintti geeshsha sohuwaa geliyo wodenne kiyiyo wode , daalay waassana . i hegaa maayikko hayqqenna .
walahi baynna worqqaappe issi alleequwaa medhdhada maatafaa bolli woociyoogaadan , a bolli woocada , godaassi geeshsha gididi dummatiis yaagada xaafa .
xaafada huuphiyan xaaxiyo shaashiyaa bolli qachchana mala , salo milatiya baqettaa an aatta .
aattobare aarooni a ba som77uwan wotto; hegan israa7eela asay godaassi imotaa immiiddi mooridobi de7ikkokka , he mooruwaa aarooni tookkees . asay ehiyoobaa goday ekkana mala , i he xifatiyaa ubbatonkka ba som77uwan wottanawu koshshees .
&quot; aaroona qoliyaa liiqo liinuwaappe dadda; huuphiyan xaaxiyo shaashiyaakka liinuwaappe giigissa . qassi danccuwaa xilppiyan alleeqissiyaagan sikissa .
aaroona naatuyyo bonchchonne alleeqo gidana mala , qoleta , danccotanne huuphiyan xaaxiyo shaasheta giigissa .
neeni ha maayota ne ishaa aaroonanne a naata mayzzidoogaappe guyyiyan , eti qeesetettan taayyo oottana mala eta tiya; tiyada eti qeese gididi taayyo oottana mala eta dummaya .
eta kalloy kamettana mala garssaara maayiyo maayuwaa , xeessaappe biidi wodiraa gakkanawu kammiyaagaa , liiqo liinuwaa qacinaappe giigissa .
aarooninne a naati xoossaa dunkkaaniyaa geliyo wode , woykko geeshsha sohuwan qeesetettan oottanawu yarshshuwaa yarshshiyoosaa shiiqiyo wode , ha maayota maayona . hegaadan hanikko , eti bantta bolli mooronne hayqo ehookkona . hagee aaroonayyoonne a zaretuyyo merinawu woga gido .
&quot; aarooninne a naati qeese gididi taayyo oottana mala , neeni eta dummayanawu hagaadan ootta; tilla bollaara de7iya issi mirgguwaanne naa77u dorssa orggeta ekka;
muruta gisttiyaa xiilliyaa ekkada , irshshuwaa yeggennan oyttaa uukka; qassi irshshuwaa yeggennan zaytiyan komppuwaa komppa; hegaadankka , irshshuwaa yeggennan lee7e lichchakkuwaa uukkada , zaytiyaa tiya .
neeni eta masoofiyan wottada , mirgguwaaranne naa77u dorssa orggetuura issippe taayyo shiishsha .
&quot; yaatada aaroonanne a naata xoossaa dunkkaaniyaa pengge ehaada , haattan eta meecca .
hegaappe guyyiyan maayota ekkada , qoliyaa , eefuudiyaa bolli maayiyo adussa maayuwaa , eefuudiyaanne tiran wottiyoogaa aaroona mayzza; mayzzada eefuudiyaa hiillan dadettida danccuwan gixissa .
shaashiyaakka a huuphiyan xaaxada , godaassi geeshsha gididi dummatiis yaagiyaabi xaafettido alleequwaa huuphiyaa xaattaa bolli aatta .
tiyiyo zaytiyaakka ekkada , a huuphiyan tigada tiya .
a naatakka ehaada qoleta mayzza .
mayzzada shaashiyaakka eta huuphiyan xaaxa . hegaappe guyyiyan aaroonanne a naata danccuwaa danccissa . qeesetettay etayyo merinaa wotto woga gido . simmi aaroonanne a naata yaatada qeese oottaasa .
&quot; mirgguwaa taayyo xoossaa dunkkaaniyaa sintti neeni ehin , aarooninne a naati a huuphiyan bantta kushiyaa wottana .
mirgguwaa xoossaa dunkkaaniyaa geliyo penggen godaa achchan shukka .
mirgguwaa suuttaappe amaridaagaa ne biradhdhiyan ekkada , yarshshiyoosaa bolli de7iya kaceta tiya; tiyishin attidaagaa yarshshiyoosaappe garssa baggaara gussa .
hegaappe guyyiyan qantta ashuwaa kammida handda ubbaa , tiriyaa kammida handdaa , naa77u kilahotanne eta kamida handdaa ekkada , yarshshiyoosaa bolli wottada xuugga .
shin mirgguwaa ashuwaa , a galbbaanne a maracciyaa dirssaappe kareera xuugga; hegee nagaraa gishshawu yarshshiyo yarshshuwaa .
&quot; naa77u dorssa orggetuppe issuwaa neeni ekkin , aarooninne a naati bantta kushiyaa a huuphiyan wottona .
yaatobare dorssa orggiyaa shukkada , suuttaa yarshshiyoosaa miyyiyan ubbasaara caccafa .
dorssa orggiyaayyo ashuwaa qanxxerettada , qantta ashuwaanne gedaa meecca; meeccada huuphiyaa bollinne hara qommo ashotu bolli eta wotta;
hegaappe guyyiyan , dorssa orggiyaa muleera yarshshiyoosan xuugga; hegee godaayyo xuugettiya yarshsho , sawuwaa tonggu giya yarshshonne godaayyo taman yarshshiyo yarshsho .
&quot; qassi hankko dorssa orggiyaa neeni ekka; ekkin aarooninne a naati bantta kushiyaa a huuphiyan wottana .
he dorssa orggiyaa shukkada , a suuttaappe amaridaagaa ekkada , aaroonayyoonne a naatuyyo ushachcha hayttatu xeeraa , eta ushachcha kushetuyyo wogga biradhdhetanne eta ushachcha tohotuyyo wogga biradhdheta tiya; hegaappe guyyiyan , attida suuttaa yarshshiyoosaa miyyiyan ubbasaara caccafa .
yarshshiyoosan de7iya suuttaappe amaridaagaanne tiyettiyo zaytiyaappekka amaridaagaa ekkada , aaroona bollinne a maayuwaa bolli , a naatu bollinne eta maayuwaa bolli caccafa; caccafin inne a naati , eta maayoy godaa oosuwaayyo dummatana .
&quot; ha dorssa orggiyaappe modhdhuwaanne nasiyaa , qantta ashuwaa bolli de7iya handdaa , tiriyaa kammida handdaa , naa77u kilahota , eta kammida handdaaranne ushachcha gedaara neeni ekka; hagee qeesetettaa sunttaa immiyo wode shukkiyo dorssaa .
godaa sinttan wottido irshshoy gelibeenna oyttaa , masoofiyaappe zaytee walahettibeenna oyttaa , zaytiyaara uukkido issi komppuwaanne issi lee7e lichchakkuwaa ekka .
neeni ha katta ubbaa aaroona kushiyaaninne a naatu kushiyan wotta; wottobare eti wuxaawuxiyo yarshsho oottidi godaa sinttan pudenne dugenne wuxaawuxona .
hegaappe guyyiyan eta kushiyaappe hageeta ekkada , yarshshiyoosaa bolli wottada , xuuggiyo yarshshuwaara gattada , godaa sawuwaa tonggu gaanaadan , yarshshiyoosaa bolli taman xuugga .
aarooni qeese gididi sunttettiyo wode shukkido dorssa orggiyaa anggaasuwaa ekkada , godaa sinttan wuxaawuxiyo yarshshodan wuxaawuxa; hegee inttena gakkiya shaaho gidana .
&quot; he shukkido dorssaa ashuwaa qommotikka: yarshsho oottidi wuxaawuxido anggaasuwaanne godaa sinttan tookkido gedaa dummaya; hegeeti aaroonayyoonne a naatuyyo shaaho gidana .
israa7eelati godaayyo immiyo issippetettaa yarshshoy , ubbatonkka israa7eela asaappe aaroonanne a naata gakkiya shaaho gido .
&quot; aaroona qeesetettaa maayoy appe guyyiyan a zaretussi de7o; tiyettidi qeese gidiyo wode , ha maayuwaa maayona .
a naatuppe a sohuwan qeese gididi , geeshsha sohuwan oottanawu xoossaa dunkkaaniyaa yiya na7ay , he maayuwaa laappun gallassawu maayo .
&quot; aarooninne a naati qeese gididi sunttettiyo wode shukettida dorssaa orggiyaa ashuwaa ekkada , geeshsha sohuwan doyssa .
aarooninne a naati dorssa orggiyaa ashuwaanne masoofiyan de7iya oyttaa xoossaa dunkkaaniyaa geliyo penggen moona .
eti qeese gididi sunttettiyo wodenne dummatiyo wode , nagaray atto geetettanaadan yarshshettida ha yarshshota moona . shin he yarshshoti geeshsha gidido gishshawu , hara asi oonne mooppo .
qeese gididi sunttettiyo wode shukkido dorssa orggiyaa ashuwaappe woykko oyttaappe maallado gakkanaassi palahidi aqikko , taman xuugetto; geeshsha gidido gishshawu meetettoppo .
&quot; aarooninne a naati qeese gididi sunttettiyo wode wottiyo wogaa likke taani nena azazidoogaadan oottada , laappun gallassaa garssan pola .
nagaray atto geetettanaadan hachchi hachchi nagara yarshshodan issi mirgguwaa yarshsha . hegan yarshshiyoosaa geeshsha; yaatada yarshshiyoosaa dummayanawu tiya .
yarshshiyoosaa nagaraa atto giyo wogaa laappun gallassan polada , a dummaya . yaatobare yarshshiyoosay aadhdhida geeshsha soho gidana . a bochchiya ubbaykka geeyyana .
&quot; yarshshiyoosan neeni hachchi hachchi shiishshana yarshshoy hagaa . yelettoosappe issi laytta gakkido naa77u dorssa orggeta yarshsha .
dorssa orggetuppe issuwaa maallado , qassi naa77anttuwaa omarssi yarshsha .
koyro dorssa maraara issi kilo giraame gidiya muruta gisttiyaa xiilliyaa issi litiro zaytiyan munaqqada yarshsha; issi litiro woyniyaa eessaakka ushshaa yarshsho oottada yarshsha .
naa77antto dorssa orggiyaa omarssi yarshshaydda maalladoogaa keena , xiilliyaa , zaytiyaanne woyne eessaa shiishsha . hegee godaayyo taman yarshshettiya , sawuwaa tonggu giya yarshsho gidana .
&quot; ha xuuggiyo yarshshoy yiya yeleta ubban xoossaa dunkkaaniyaa geliyo penggiyan godaa sinttan paci baynnan yarshshettanawu koshshees . taani yan gayttada , nenaara haasayana .
qassi yan taani israa7eelatuura gayttana; ta bonchchoykka he sohuwaa dumma soho kessana .
&quot; hegaa gishshawu , taani xoossaa dunkkaaniyaanne yarshshiyoosaa dummayana; eti taayyo qeese gididi taayyo oottana mala , aaroonanne a naata taani dummayana .
yaatada taani israa7eelatu giddon de7ana; qassi taani eta xoossaa gidana .
taani eta giddon de7ana mala , gibxxeppe eta kessida godaa eta xoossaa gidiyoogaa eti erana . ee , taani godaa eta xoossaa .
&quot; ixaanaa cuwayiyo saaxiniyaa guuganttaappe medhdha;
ayyo oyddu zoozee de7o; zananay issi wara , gomppay issi wara , geesay qassi naa77u wara gido; kacetikka aara issuwaa gididi oyqetti merettona .
ayyo bolla doonaa , oyddu miyye ubbaanne a kaceta walahi baynna worqqan sheeshsha; a yuushuwankka worqqa tigettaa yuushsha aatta .
he worqqa tigettaappe garssaara ixaanaa cuwayiyo saaxiniyaayyo worqqaappe naa77u sagaayota medhdha; yaatada ya baggaaranne ha baggaara naa77aa naa77aa oytta . hegeeti tokkiyo wode kasota aattanaassi maaddanaassa .
kasota guuganttaappe kessada , eta worqqan sheeshsha .
ha yarshshiyoosaa maachchaa taabootaa sinttan kaqettida magalashuwaappe kare baggaara , hegaakka taani nenaara gayttiyo maachchaa taabootaa bolli de7iya atto giyo sohuwaa qum77uwaa sinttan wotta .
&quot; aarooni maallado maallado xomppeta giigissanawu yiyo wode , sawiya ixaanaa yarshshiyoosan cuwayo .
aarooni omarssi xomppeta poo7issiyo wode , zaarettidikka ixaanaa cuwayo; yaatikko , ixaanay godaa sinttan yiya yeletawu ubbatoo cuwattana .
ha yarshshiyoosan hara ay ixaananne , woykko xuugiyo yarshsho , woykko katta yarshsho yarshshoppa; ushshaa yarshshuwaakka a bolli tigoppo .
aarooni layttaappe issiton nagaraappe maarettanawu shukkiyo mehiyaa suuttaa ekkidi , he yarshshiyoosaa bolli de7iya kacetu bolli wotto . yaatidi geeshshiyo wogaa polo . ha wogay sinttaara yaana wodetu ubban layttan layttan poletto . yaatobare ha yarshshiyoosay godaayyo dummati geeyidaagaa gido &quot; yaagiis .
hegaappe guyyiyan goday muusa hagaadan yaagiis;
&quot; neeni israa7eela asaa qoodan ekkanawu eta paydiyo wode , issi issi uray qoodettidi , ba shemppuwaa wozanawu godaayyo miishshaa qanxxo; qanxxikko neeni eta qoodiyo wode , eta bolli boshi yeenna .
qoodan geliya asay huuphiyan huuphiyan dunkkaaniyan eriyo meezaanaa likkiyan issi issi xaqara biraa qanxxo . issi issi uray hagaa taayyo imo oottidi immo .
qoodan geliya asay layttay laatamaa kumidoogeenne hegaappe bolla ubbay , godaayyo immiyoobaa eho .
intte intte shemppuwaa wozanawu godaayyo imuwaa immishin , dureekka manqqoykka issi likke immanaappe attin , duree darissidi woykko manqqoy guuttidi immoppo .
nagaraappe maarettanawu qanxxiyo miishshaa israa7eela asaappe ekkada , xoossaa dunkkaaniyaa giddo oosuwaassi peeshsha . ha miishshay intte shemppuwaa wozanawu , godaa sinttan israa7eela asaabaa hassayiyoobaa gidana &quot; yaagiis .
hegaappe guyyiyan goday muusa hagaadan yaagiis;
&quot; meechcha keriyaanne a wottiyoogaa nahaasiyaappe medhdha; medhdhada xoossaa dunkkaaniyaappenne yarshshiyoosaappe gidduwan wotta; wottada an haattaa tiga .
tigin aarooninne a naati bantta kushiyaanne bantta tohuwaa meecettana .
eti hayqqenna mala , xoossaa dunkkaaniyaa geliyo wode , awudenne he haattan meecettona . qassi godaayyo taman yarshshuwaa yarshshanaayyo yarshshiyoosaa mati shiiqido wode ,
eti hayqqenna mala , bantta kushiyaanne bantta tohuwaa meecettona . hagee aaroonassinne a zaretussi , yiya yeleta ubbaassi merinawu woga gidana &quot; yaagiis .
goday muusa hagaadan yaagiis;
&quot; muruta qimameta , hegeetikka , usuppun kilo giraame gukkiya karbbiyaa , heezzu kilo giraame sawiya qarafaa , heezzu kilo giraame sawiya gucachchaanne
usuppun kilo giraame zimbbaanuwaa ekka . ha ubbaykka dunkkaaniyan eriyo meezaanaa likkiyan gido . hegaa bollikka oyddu litiro zaytiyaa gujja .
hageeta shittuwaa oottiyo eran wolakkada , sawiya geeshsha tiyettiyo zayte kessa .
yaatada xoossaa dunkkaaniyaa , maachchaa taabootaa ,
xaraphpheezaanne a bolli wottiyo miishsha ubbaa , xomppiyaa wottiyo ballaanne a miishshata , ixaanaa cuwayiyo saaxiniyaa ,
xuuggiyo yarshshuwaa yarshshiyoosaanne an de7iya ubba miishshata , meechcha keriyaanne a wottiyoogaa tiya .
eti aadhdhida keehi geeshsha gidana mala , neeni eta dummaya; eta bochchiyaabay ubbaykka geeshsha gidana .
&quot; hegaappe guyyiyan aarooninne a naati qeese gididi taayyo oottana mala , eta tiya; tiyada dummaya;
israa7eela asaayyo hagaadan yaagada yoota; hagee yiya yeletaassikka tiyettiyo ta geeshsha zayte gido;
ha zaytiyaa asa bollan gussoppa; qassi ay zaytekka hegaa oottido likkiyan oottoppa . i geeshsha gidido gishshawu , inttekka a geeshshabaadan qoppite .
hagaa mala shittuwaa giigissiya urinne qeese gidenna hara asa tiyiya uri ooninne ba asaa giddoppe bohetto yaaga &quot; yaagiis .
hegaappe guyyiyan goday muusa hagaadan yaagiis; &quot; sawiya qimameta: mittaa cooshshaa , xaadhdhiyaa keettan de7iya shittuwaa , sawiya shidaanne sawiya ixaanaa ekka; eta ubbaa yesoykka issi likke gido .
shittuwaadan walahettida ixaanaa oottada , etan go7etta; walahi baynnabaanne geeshsha gidanaadan , an maxiniyaa yegga .
appe amaridaagaa ekkada liiqissada cadda; yaatada taani nenaara gayttiyo xoossaa dunkkaaniyaa giddon maachchaa taabootaa sinttan wotta . yaatobare i neeyyo ubbaappe aadhdhida geeshsha gidana .
hagaa medhdhidoogaa likkiyan hara ixaanaa medhdhoppite . hegee taayyo dumma geeshshabaa gidiyoogaa erite .
hagaa milatiyaabaa medhdhidi , a sawuwaa singgidi ufayttanawu koyiya uri de7ikko , i ba asaa giddoppe bohetto &quot; yaagiis .
goday muusa hagaadan yaagiis;
&quot; be7a; taani yihudaa zare gidiya huura na7aa na7aa , uura na7aa , baxaali7eela dooraas .
a taani xoossaa ayyaanan , hiillan , akeekaaninne ooso ubbaa oottiyo eran kunttaas;
hegeekka hiillan oosuwaa halchchuwaa kessiiddi , worqqaappe , biraappenne nahaasiyaappe dumma dummabaa i oottanaassa .
hegaadankka , al77o shuchchaa massidi giigissanaassa , mittaa massanaassanne hara ooso ubbaa i oottanaassa .
&quot; hegaa bollikka qassi a maaddana mala , daana zare gidiya ahisamaaka na7aa oholi7aaba sunttaas . taani nena azazidobaa ubbaa eti oottana mala , kushe hiilla eriyaageetussi ubbatussi eratettaa immaas .
eti oottanabati: xoossaa dunkkaaniyaa , maachchaa taabootaa , a bolli wottiyo atto giyo sohuwaa qum77uwaa , xoossaa dunkkaaniyaa giddon go7ettiyo miishsha ubbaa ,
xaraphpheezaanne a miishshata , xomppiyaa wottiyo ballaa walahi baynna worqqaappe oosettidaagaanne a miishsha ubbaara , ixaanaa cuwayiyo saaxiniyaa ,
xuuggiyo yarshshuwaa yarshshiyoosaanne a miishsha ubbaara , meecettiyo keriyaanne a wottiyoogaara ,
dadettida maayuwaa , qeese ubbatu halaqay aarooni maayana qeesetettaa maayotanne a attuma naati qeesetettaa oottiiddi maayana maayuwaa ,
qassi tiyettiyo zaytiyaanne geeshsha sohuwaayyo sawuwaa tonggu giya ixaanaa . eti hagaa ubbaa taani nena azazidoogaadan oottona &quot; yaagiis .
hegaappe guyyiyan goday muusa hagaadan yaagidi azaziis;
&quot; israa7eela asaa neeni , ta sambbataa naagite . hegee taani goday inttena taassi geeshsha oottada dooridoogaa bessiyaagaa gididi , yaana yeleta ubbawu taappenne intteppe gidduwan malaata gidana .
intteyyo i geeshsha gidiyo gishshawu , sambbataa bonchchite . a tunissiya asay ubbay mule hayqqo; he gallassan ooso oottiya ooninne ba asaa giddoppe bohetto .
usuppun gallassatun neeni oosuwaa ootta; shin laappuntta gallassay godaayyo dummatida shemppo sambbata; sambbata gallassan ay oosonne oottiya ooninne hayqqo .
israa7eelati ha sambbata gallassaa yeletaappe yeletawu merinaa malaata oottidi bonchchona .
taani usuppun gallassatun saluwaanne sa7aa medhdhido gishshawunne qassi laappuntta gallassan taani oosuwaa aggada shemppido gishshawu , ta gidduwaaninne israa7eelatu gidduwan hagee merinawu malaata gidana yaaga &quot; yaagiis .
goday muuseyyo siinaa deriyaa bollan haasayiyoogaa wurssido wode , i ba biradhdhiyan xaafido tammu azazota oyqqida naa77u masettida shuchchata muuseyyo immiis .
asay muusee deriyaappe wodhdhennan keehi gam77idoogaa be7ido wode , aaroona yuushuwan shiiqidi , &quot; haaya; neeni nuna kaalettiya xoossata nuuyyo medhdha . gibxxe biittaappe nuna kessida muusa gidikko , i waaniichchidaakkonne nuuni erokko ! &quot; yaagidosona .
yaagin aarooni eta , &quot; intte keettaayetu hayttaaninne intte attuma naatunne macca naatu hayttan de7iya worqqaa kessidi , taayyo ekki ehiite &quot; yaagiis .
hegaappe guyyiyan asay ubbay ba hayttaa worqqaa kessidi , aaroonayyo ehiidosona .
ehin i hegaa eta kushiyaappe ekkidi , seerissiis; seerissidoogaappe guyyiyan qoxxiyooban qoxxidi , mara milatiya eeqa oottidi medhdhiis . medhdhin asay , &quot; israa7eelatoo , inttena gibxxe biittaappe kessida intte xoossati hageeta &quot; yaagiis .
aarooni hagaa be7ido wode , he maraa sinttan yarshshiyoosaa gimbbidi , &quot; wontto godaa baalaa gallassa gidana &quot; yaagidi erissiis .
hegaa gishshawu , wonttetta gallassi asay guuran denddidi , xuuggiyo yarshshuwaa shiishshiis; issippetettaa yarshshuwaakka yarshshiis . yaatidi asay maanawunne uyanawu uttiis . mi uyi simmidi , qassi duranawu denddiis .
yaanin goday muusa , &quot; neeni eesuwan duge wodhdha; ayssi giikko , ne asay , neeni gibxxeppe kessada ehiidoogee nagaraa oottidi , bantta huuphiyaa tunissiichchidosona .
taani eta azazido ogiyaappe eti eesuwan sher77i giichchidosona . worqqaa seerissidoogaa mara malatissidi , banttawu eeqaa medhdhidosona . medhdhidi ayyo goynnidosona; ayyo yarshshidosona . eti , israa7eelatoo , inttena gibxxe biittaappe kessida intte xoossati hageeta yaagidosona &quot; yaagiis .
goday muusa , &quot; taani ha asaa be7aas; eti morgge zozzida asa .
ha77i ta hanqqoy eta bolli eexxi kiyin , taani eta xayssanaagaa neeni tana diggoppa . yaatada taani nena gita kawotetta oottana &quot; yaagiis .
shin muusee godaa ba xoossaa hagaadan yaagidi woossiis; &quot; abeet godawu , neeni ne gita wolqqaaninne ne mino kushiyan gibxxeppe kessada ehiido ne asaa bolli ne hanqqoy ayssi eexxi kiyii ?
gibxxeti , goday eta deretu bollan woranawunne biittaappe pitti xayssanawu , iita halchchuwan kessiis aybissi giyoonaa ? ne yashshiya hanqquwaappe simma; ne asaa xayssanawu qoppoogaa aggaaga .
ne aylleta abrahaama , yisaaqanne yaaqooba hassaya; neeni etassi , taani intte zariyaa saluwaa xoolinttetudan darissana; ha taani intteyyo immana giido biittaa ubbaakka intte zariyaayyo immana; eti he biittaa merinawu laattana gaada ne huuphiyan neeni caaqqido qaalaa hassaya &quot; yaagiis .
hegaa gishshawu , goday ba asaa bolli iitabaa ehaanawu qoppidoogaa aggidi , eta maariis .
hegaappe guyyiyan muusee tammu azazoti etan xaafetti uttido naa77u masettida shuchchata ba kushiyan oyqqidi , deriyaappe duge wodhdhiis . he shuchchati naa77u baggaarakka xaafettidosona .
he masettida shuchchata giigissidaagee xoossaa; shuchchaa bolli woocidi xaafidaageekka xoossaa .
yaasu asaa wocamaa siyido wode , muusa hagaadan yaagiis; &quot; dunkkaanidosan ola waasoy siyettees &quot; yaagiis .
yaagin muusee zaaridi , &quot; taani siyiyoogee hagee yettappe attin , xoonidaageetu cenggurssa woykko xoonettidaageetu cenggurssa gidenna &quot; yaagiis .
muusee dunkkaanidosaa matido wode , maraanne durssaa be7idi keehi hanqqettiis; hanqqettidi ba kushiyan oyqqido masettida shuchchata deriyaa xaphuwan olidi mentterettiis .
eti medhdhido maraakka ekkidi , taman xuuggiis; hegaappe guyyiyan liiqana gakkanaashin gaacciis; gaaccidi haattaa bolli laalidi , israa7eela asay uyanaadan oottiis .
hegaappe guyyiyan , muusee aaroona , &quot; ha asay nena waatiinee neeni eta hagaa mala gita nagarawu kaalettidoy ? &quot; yaagiis .
aaroonikka zaaridi , &quot; ta godawu , hanqqettoppa; ha asay iitaa oottanawu ay keena koyiyaakko neeni eraasa .
eti tana , nuna kaalettiya xoossata nuussi medhdha . ayssi giikko , ha nuna gibxxeppe ehiida muusee i waanidaakkonne nuuni erokko ! yaagidosona .
yaagin taani eta , intte bolli de7iya worqqaa kessidi , hammite yaagaas . hegaappe guyyiyan eti taayyo immido worqqaa taani taman yeggin , ha maray kiyiis &quot; yaagiis .
aarooni asaa gede coo yeddi aggin , asay ba morkketu sinttan kawuyyidi karettidoogaa muusee be7iis .
hegaa gishshawu , muusee dunkkaanidosaa geliyo penggiyan eqqidi hagaadan yaagiis; &quot; godaa bagga gidiya asi ooninne taakko yo ! &quot; yaagiis . yaagin leewati ubbay akko shiiqidosona .
hegaappe guyyiyan i eta , &quot; goday israa7eela xoossay hagaadan yaagees; asay ubbay bisuwaa ba xeessan xeessan gixxo; gixxidi dunkkaanidosan gaxaappe gaxaa gakkanaashin , guyyenne sinttawunne simeretto; issoy issoy ba ishaa , ba laggiyaanne ba shooruwaa woro yaagees &quot; yaagiis .
leewati muusee azazidoogaadan oottidosona; he gallassi asaappe heezzu sha7aa keenay hayqqiis .
hegaappe guyyiyan muusee leewata , &quot; hachchi intte godaayyo dummatideta; ayssi giikko , intte intte naatanne intte ishata woranawukka azazettideta; hachchi goday inttena anjjiis &quot; yaagiis .
wonttetta gallassi muusee asaa , &quot; intte gita nagaraa oottideta; shin ha77i taani godaakko pude deriyaa kiyana; geelladan intte nagaraa taani atto giissanaakkonne &quot; yaagiis .
yaatin muusee godaakko simmidi biidi hagaadan yaagiis; &quot; ha asay gita nagaraa oottiis; eti banttayyo worqqaappe xoossata medhdhidosona .
shin hayyanaa , ha77i eta nagaraa atto yaaga; hegee xayikko , neeni xaafido mazggabaappe tana qucca &quot; yaagiis .
yaagin goday zaaridi muusa , &quot; taani ta mazggabaappe quccanaagee ta bolli nagaraa oottida asatu sunttaa .
ha77i baada , ha asaa taani neeyyo yootido sohuwaa kaaletta; ta kiitanchchaykka nena kaalettana; shin taani qaxxayanawu wodee gakkin , eta eta nagaraa gishshawu qaxxayana &quot; yaagiis .
aarooni worqqaappe maraa misiliyaa medhdhanaadan asay giddido gishshawu , goday asaa bolli gita boshaa yeddiis .
hegaappe guyyiyan goday muusa hagaadan yaagiis; &quot; neeninne neeni gibxxeppe kessido asay ha sohuwaappe denddite; denddidi , taani intte yaratussi immana yaagada wottido biittaa biite . he biittay taani abrahaamayyo , yisaaqayyoonne yaaqoobayyo immana yaagada caaqqa wottido biittaa .
taani intte sinttan kiitanchchaa kiittada , kanaaneta , amooreta , hiiteta , parzzeta , hiiwetanne yaabuusata yedettana .
maattaynne eessay goggiyo he biittaa biite . shin intte morggee zozzido asa gidido gishshawu , taani inttena ogiyan xayssargganawu , inttenaara biikke &quot; yaagiis .
asay he yashshiya oduwaa siyidi keehippe yeekkiis . he wodeppe doommidi ubbaykka bar alleequwaa aattiyoogaa aggi bayiis .
ayssi giikko , goday muusa hagaadan yaagi wottiis; &quot; israa7eela hagaadan yaaga; intte morggee zozzido asa . taani inttenaara haray atto guutta wodiyaa biyaakkokka , taani inttena xayssarggana . ha77i simmi intte alleequwaa kessirggite; yaatobare taani inttena oottanabaa qachchana yaaga &quot; yaagiis .
yaagin israa7eelati siinaa deriyaappe doommidi bantta alleeqota kessi wottidosona .
muusee dunkkaaniyaa ekki ekkidi efiidi , asay dunkkaanosaappe kareera haassidi toliis . tolin he dunkkaanee , &quot; gayttiyo dunkkaaniyaa &quot; geetettidi xeesettiis . godaa oychchanawu koyiya ubbay dunkkaanosaappe kareera de7iya gayttiyo dunkkaaniyaa bees .
muusee he dunkkaaniyaa biido wode , awudenne asay ubbay denddidi , ba dunkkaaniyaa penggen penggen eqqees; eqqidi muusee he dunkkaaniyaa gelana gakkanaashin a xeellees .
muusee gayttiyo dunkkaaniyaa giddo gelido wode , shaaraa tuussay duge wodhdhees; wodhdhidi goday muuseera haasayishin , he dunkkaaniyaa penggen takkees .
shaaraa tuussaa he dunkkaaniyaa geliyo penggiyan be7ido wode ubban , asay ubbay ba penggen penggen denddi eqqidi , godaayyo goynnees .
asi ba laggiyaara haasayiyoogaadan goday muuseera sinttan eqqidi , haasayees . hegaappe guyyiyan muusee asay dunkkaanidosaa guyye simmees; shin a maaddiya yelagay , nawe na7aa yaasu , gayttiyo dunkkaaniyaappe shaahettenna .
muusee godaa hagaadan yaagiis; &quot; neeni tana , ha asaa kaaletta yaagadasa; shin tanaara neeni oona kiittiyaakko , tana erissabaakka . neeni , taani nena sunttan erays; neeni tanan nashettadasa yaagadasa .
neeni tana nashshidabaa gidikko , taani nena erana malanne sinttanawukka nenan nashettada daana mala , ne ogiyaa tana tamaarissa . ha asay ne asaa gidiyoogaa hassaya &quot; yaagiis .
yaagin goday zaaridi , &quot; taani nenaara baana; taani nena shemppissana &quot; yaagiis .
yaatin muusee a , &quot; neeni nunaara beennabaa gidikko , hagaappe nuna yeddoppa .
neeni nunaara beennan xayikko , tanaaninne ne asaani neeni ufayttidoogaa asay ubbay waani eranee ? biitta ubban de7iya hara asa ubbaappe tananne ne asaa dummayiyaabi harabi aybee ? &quot; yaagiis .
yaagin goday muusa , &quot; taani nenan ufayttido gishshawunne nena ne sunttan eriyo gishshawu , neeni tana oychchidoogaa ubbaa taani oottana &quot; yaagiis .
yaatin muusee , &quot; yaanikko phooliya ne qonccettaa bonchchuwaa tana bessarkkii ? &quot; yaagiis .
yaagin goday , &quot; taani ta phooliya bonchchuwaa qonccetta ubbaa ne sinttaara kanttissana; ta geeshsha sunttaakka ne achchan awaajjana . taani godaa; taani maaranawu koyiyoogeeta maarana; qassi qarettanawu koyiyoogeetuyyookka qarettana .
shin neeni ta som77uwaa be7akka; ayssi giikko , ooninne tana be7idi paxa de7enna &quot; yaagiis .
hegaappe guyyiyan goday , &quot; neeni zaallaa bolli eqqanawu hagan ta matan sohoy de7ees .
ta bonchchoy kanttiyo wode , taani nena phalqqettida zaallaa giddon wottana; wottada taani kanttana gakkanaashin , ta kushiyan nena kammana .
hegaappe guyyiyan taani ta kushiyaa diggin , neeni ta zokkuwaa be7ana; shin ta som77oy beettanawu bessenna &quot; yaagiis .
goday muusa hagaadan yaagiis; &quot; koyroogeeta milatiya naa77u shuchchata massada giigissa; yaatobare taani he masettida shuchchatu bolli kase neeni menttido shuchchatu bollan de7iya qaalata xaafana .
wontto maallado pude siinaa deriyaa kiyanawu giiga; yaatada tanaara yan deriyaa huuphiyan gaytta .
nenaara ooninne kiyoppo; woykko deriyaa bolli awankka beettoppo; haray atto dorssaa wudee woykko mehiyaa wudeekka deriyaa sinttan heemettoppo &quot; yaagiis .
hegaa gishshawu , muusee koyro shuchchata milatiya naa77u shuchchata massiis; massidi goday azazidoogaadan , shuchchata ba kushiyan oyqqidi , maallado guuraara pude siinaa deriyaa kiyiis .
kiyin goday shaaran duge wodhdhidi , aara yan eqqiis; eqqidi , &quot; godaa &quot; yaagidi ba sunttaa awaajjiis .
goday muuse sinttaara hagaadan yaagidi awaajjiiddi kanttiis; &quot; taani godaa; taani godaa; qaretaynne maarotay kumido xoossaa , danddayanchchaa , aggenna siiqoy daridoogaanne daro ammanettiyaagaa .
taani ta aggenna siiquwaa sha7atussi naagiyaagaa; iitatettaa , makkalaanne nagaraa atto yaagiyaagaa . gidikkokka , mooranchchaa qaxxayennan aggennaagaa; aawatu nagaraa gishshawu naatanne naatu naata , heezzantto yeletaanne oyddantto yeletaa gakkanaashin qaxxayiyaagaa &quot; yaagidi awaajjiis .
yaagin muusee sohuwaara biittan gufannidi goynniis;
goynnidi , &quot; abeet godawu , neeni tanan ufayttidabaa gidikko , nunaara issippe hindda . hagee asay morgge zozzidabaa gidikkokka , nu iitatettaanne nu nagaraa atto yaagada , nuna ne asa ootta &quot; yaagiis .
yaatin goday hagaadan yaagiis; &quot; taani inttenaara maachchaa maacettays; hagaappe kase sa7a ubban de7iya kawotetta ubban hani erenna maalaalissiyaabaa ne asa ubbaa sinttan oottana; taani goday , intteyyo oottiyo oosoy ay keena maalaalissiyaabaakko neeni eta giddon de7iyo asay be7ana .
hachchi taani inttena azaziyo azazuwaa naagite; intte sinttappe amooreta , kanaaneta , hiiteta , parzzeta , hiiwetanne yaabuusata taani yedettana .
eti intteyyo pire gidenna mala , intte biyo biittan de7iya asaara maachchaa maacettoppite .
eti yarshshiyo sohota qolite; eti goynniyo shuchchatakka mentterettite; qassi asheero giyo eta macca xoossee misiletakka qanxxeretti olite .
taani goday qanaatiya xoossaa gidiyo gishshawu , taappe hara xoossatuyyo goynnoppite .
&quot; he biittan de7iya asatuura ayba maachchakka maacettoppite; ayssi giikko , eti tanan ammanettennan ixxidi bantta xoossata kaalliyo wodenne etayyo yarshshiyo wode , eti inttenakka shoobbana; shoobbin intte eta yarshshota maana .
qassi intte eta macca naatuppe dooridi , intte attuma naatussi immana; he wode he macca naati tanan ammanettennan ixxidi , bantta xoossata kaalliiddi , intte attuma naatakka banttaagaadan ootissana .
&quot; intteyyo goynniyo xoossata aybippekka seerissidi medhdhoppite .
&quot; oyttaa baalaa bonchchite; taani inttena azazidoogaadan , laappun gallassawu irshshoy gelennan uukettida oyttaa miite; hegaakka intte gibxxeppe kiyido abiiba aginan oottite .
uluwaappe bayra yelettiya attuma na7a ubbay tabaa; intte mehe ubbaappekka boora gidin , woykko dorssa gidin , bayray tabaa;
koyro yelettida hare maraa dorssa maraara laammada woza; wozana xayikko , a qooriyaa menttada wora . ne naatuppe bayra yelettida attuma na7a ubbaa woza . &quot; ooninne immiyoobaa oyqqennan , mela kusheera ta sinttan beettoppo .
&quot; usuppun gallassaa oottite; shin laappuntta gallassan shemppite; goyiyo wodiyankka qassi kattaa cakkiyo wodiyankka laappuntta gallassan shemppite .
&quot; bayra zerettida gisttiyaa intte cakkiyo wode , saaminttatu baalaa bonchchite; layttaa wurssetta kattaa shiishshiyo wodekka , shiishuwaa baalaa bonchchite .
layttan heezzutoo israa7eela attuma asay ubbay ubbaa haariya godaa , israa7eela xoossaa sinttan beettona .
kawotettata taani intte sinttappe yedettada kessana; yaatada intte zawaa taani aassana . godaa intte xoossaa sinttan intte layttan heezzutoo beettanawu pude kiyiyo wode , ooninne intte biittaa amottenna .
&quot; intte taayyo suutaa yarshshuwaa yarshshiyo wode , irshshuwaa yeggidi uukkido oyttaara yarshshoppite . paasikaa bonchchiyo gallassaayyo yarshshido yarshshuwaappe maalladossi aybinne attoppo .
&quot; intte gaden bayra kaxxida kattaappe koyro murutaa godaa intte xoossaa keettaa ehiite . &quot; deeshsha maraa a aayee maattan doyssoppite &quot; yaagiis .
goday muusa , &quot; taani nenaaranne israa7eela asaara maachchaa maacettiyoy ha qaalati giyo maaraana gidiyo gishshawu , ha qaalata xaafa &quot; yaagiis .
muusee katta meennaaninne haatta uyennan , oytamu gallassaanne oytamu qammaa godaara yan gam77iis; gam77idi maachchaa qaalata , tammu azazota masettida shuchchan xaafiis .
muusee godaara haasayiiddi gam77ido gishshawu , he naa77u masettida shuchchata i ba kushiyan oyqqidi siinaa deriyaappe duge wodhdhido wode , a som77oy phooliis; shin i hegaa eribeenna .
aarooninne israa7eela asay ubbay muusa xeellidi , a som77oy phooliyoogaa be7idosona; be7idi eti akko shiiqanawu yayyidosona .
shin muusee eta xeesiis; xeesin aarooninne yaa7aa kaalettiya halaqati ubbay akko simmidosona; simmin i eta haasayissiis .
hegaappe guyyiyan israa7eela asay ubbay akko shiiqiis; shiiqin goday ayyo siinaa deriyan immido azazo ubbaa i etawu immiis .
muusee etawu yootiyoogaa wurssido wode , ba som77uwaa naxalan kammiis .
shin muusee godaa sintti aara haasayanawu geliyo wode awudenne kiyana gakkanaashin , naxalaa ba som77uwaappe qaarirggees . hegaappe kiyidi , goday azazidobaa israa7eela asawu yootees .
yootiyo wode , eti a som77oy phooliyaagaa be7idosona . hegaa gishshawu , muusee godaara haasayanawu baana gakkanaashin , ba som77uwaa zaarettidikka naxalan kammees .
muusee israa7eela asaa yaa7aa muliyaa shiishshidi hagaadan yaagiis; &quot; intte oottana mala , goday azazidobay hagaa:
saaminttaa giddon usuppun gallassa xalaalan oosuwaa oottite; shin laappuntta gallassay intteyyo geeshsha gallassa; godaayyookka shemppo sambbata . he gallassi ay oosonne oottiya uri ooninne hayqqanawu bessees .
sambbata gallassan intte son son tama eettoppite &quot; yaagiis .
muusee israa7eela maabarawu muliyawu hagaadan yaagiis; &quot; goday hagaadan yaagidi azaziis:
intteyyo de7iyaabaappe godaayyo immiyoobaa ehiite; godaayyo immiyoobaa ehaanawu koyiya ooninne worqqaa , biraa , nahaasiyaa ,
salo milatiya qacinaa , ochchaa teeraa milatiya qacinaa , shololla zo7o qacinaanne liiqo liinuwaa , deeshshaa agoziyaa ,
dorssa orggiyaa calaa zo7o qalamiyan yeggi kessidoogaa , irppaniyaa , guuganttaa ,
xomppiyaassi wogaraa zaytiyaa , tiyettiyo zaytiyaanne ixaanaa sawettiya qimamiyaa;
eefuudiyaaninne tiran wottiyoogan yeggiyo maragidiyaa geetettiya shuchchatanne hara phooliya al77o shuchchata eho .
&quot; intte giddon de7iya kushe hiilla eranchcha ubbati yiidi , goday azazido ubbaa oottona:
xoossaa dunkkaaniyaa , a kammiyo dunkkaaniyaanne a kammiyoogaa , qapheta , xagaageta , hiraqota , tuussatanne eti eqqiyo gedeta ,
taabootaanne a tookkiyo kasota , atto giyo sohuwaa qum77uwaanne taabootaa genttiyo magalashuwaa;
xaraphpheezaanne a tookkiyo kasota , a miishshata ubbaanne godaa sinttan wottiyo geeshsha oyttaa;
xomppiyaa wottiyo ballaanne an maaraara de7iya xomppeta , miishshata , xomppiyaa zaytiyaa ,
ixaanaa cuwayiyo saaxiniyaanne a tookkiyo kasota , tiyettiyo zaytiyaanne sawiya ixaanaa , xoossaa dunkkaaniyaa penggiyaa magalashuwaa;
xuuggiyo yarshshuwaa yarshshiyoosaanne a nahaasiyaa zazzariyaa , a tookkiyo kasotanne a miishshata ubbaa , nahaasiyaappe oosettida meechcha keriyaanne a wottiyoogaa;
so dabaabaa godaa magalashota , tuussatanne eta gedeta , dabaabaa soo giddo geliyo penggiyaa magalashuwaa;
xoossaa dunkkaaniyaa toliyo xisheta , dabaabaa giddo xishetanne eta wodorota;
qeeseti geeshsha sohuwan oottiiddi maayanawu dadettida maayota , qeesee aarooninne a naati qeesetettaa oosuwaa oottiiddi maayiyo maayota oottona &quot; yaagiis .
hegaappe guyyiyan israa7eela maabaray ubbay muuse sinttappe kiyiis .
kiyidi immanawu koyidaageetinne eta wozanay eta imma imma giidoogeeti ubbay yiidosona; yiidi xoossaa dunkkaaniyaassi , a giddon oottiyo ooso ubbawunne geeshsha maayuwawu koshshiyaabaa ubbaa ehiidosona .
immana koyida attuma ubbaynne macca ubbay yiidi , worqqaappe medhdhido alleeqota , hayttaa gutichchata , migidota , qooriyan aattiyo gujjumatanne worqqaa alleeqota ehiidosona; ehiidi godaassi imo oottidi immidosona .
salo milatiya qacinay , ochcha teera milatiya qacinay , shololla zo7o qacinay , woykko liinuwaa giyo liiqo qacinay , woykko deeshshaa agozee , dorssa orggiyaa calaa zo7o qalamiyan yeggi kessidoogee , woykko irppanee de7iyo asay ubbay ekkidi ehiis .
biraa woykko nahaasiyaa immanawu danddayiya ubbay bantta imuwaa godaayyo immidosona; qassi guuganttay de7iyo asay ubbay dumma dumma oosuwawu guuganttaa ehiis .
kushe hiillaa eriya maccaasay ubbay bantta kushiyan suqqido salo milatiya qacinaa , ochchaa teeraa milatiya qacinaa , shololla zo7o qacinaanne liiqo liinuwaa ehiidosona .
qassikka imuwaa immanawu koyida maccaasay ubbay deeshshaa agoziyaa daddidosona .
halaqati eefuudiyaaninne tiran wottiyoogan wottiyo maragidiyaanne hara bonchchettida shuchchata ehiidosona .
eti qassikka xomppiyaayyo , sawiya ixaanaayyoonne tishshaassi haniya wogaraa zaytiyaanne qimamiyaa ehiidosona .
israa7eelati asay ubbay , attumaynne maccay , eti oottanaadan goday muuse baggaara azazido oosuwawu haniya imuwaa ubbaa bantta dosan godayyo ehiidosona .
muusee israa7eela asaa hagaadan yaagiis; &quot; be7ite; goday yihudaa zariyaappe huura na7aa na7aa , uura na7aa , baxaali7eela dooriis .
dooridi goday a xoossaa ayyaanan , hiillan , akeekaaninne ooso ubbaa oottiyo eran kunttiis .
hegeekka hiillan oosuwaa halchchuwaa kessidi , worqqaappe , biraappenne nahaasiyaappe dumma dummabaa i oottanaassa .
hegaadankka , al77o shuchchaa massidi giigissanaassa; mittaa massanaassanne ubba qommo oosuwaa hiillan oottanaassa .
hegaa bollikka qassi ayyoonne daana zariyaa ahisamaaka na7aa oholi7aabayyo , hara asaa tamaarissiyo eratettaa immiis .
eti ubba qommo ooso oottanaadan , hiillan oottiyaageeta , oosuwaa halchchuwaa kessiyaageeta , salo milatiya qacinan , ochchaa teeraa milatiya qacinan , shololla zo7o qacinaaninne liinuwaa qacinan alleequwaa daddiyaageetanne shimaynneta gidanaadan , goday eta eratettan kunttiis . eti ubbaykka ubba qommo oosuwaa luxidi eriya eranchcha gididosona .
&quot; hegaa gishshawu , baxaali7eeli , oholi7aabinne xoossaa dunkkaaniyaa keexxana mala goday eraa immin , luxida asay ubbay goday azazidoogaadan ubbabaa oottana &quot; yaagiis .
hegaappe guyyiyan muusee baxaali7eela , oholi7aabanne goday dumma eratettaa immidoogeeta oosuwaa oottanawu yaana koyiya ubbaa xeesidi shiishshiis .
shiiqidaageeti israa7eela asay xoossaa dunkkaaniyaa oottanawu ehiido imo ubbaa muuseppe ekkidosona . qassi asay ba dosan coo immiyo imotaa maallado maallado gujji gujjidi ehiyoogaa aggibeenna .
yaatin xoossaa dunkkaaniyaa oottiya eray kumido asay ubbay bantta oosuwaa wottiishshidi ,
muusa hagaadan yaagidosona; &quot; asay goday azazido oosuwaayyo koshshiyaagaappe keehi dariyaagaa ehiiddi de7ees &quot; yaagidosona .
yaagin muusee dunkkaanidosan de7iya asaassi hagaadan yaagidi azaziis; &quot; naa77antto ay attumaasikka ay maccaasikka xoossaa dunkkaaniyaa oosuwaassi immiyoobaa immanawu ehooppo &quot; yaagin , asay ehiyoogaa aggi bayiis .
ayssi giikko , eti ehiido imotay ooso ubbaa oottanawu gididi palahees .
oosuwaa oottiyaageetu giddoppe hiillaa dariyaageeti ubbati liiqo liinuwaappenne salo milatiya , ochcha teeraa milatiyaanne shololla zo7o qacinaappe dadettida tammu magalashotuppe xoossaa dunkkaaniyaa giigissidosona . he magalashotu bolli bollaara issi hiillay kiruubetu misiliyaa sikkiis .
magalashoti ubbay issi likke gididi , geesay laatamanne hosppun wara; gomppay 4 wara .
ichchashu magalashota issippe gattidi sikkidosona; qassi hankko attida ichchashu magalashotakka etadan oottidosona .
issippe gattidi sikkido magalashotuppe issi magalashuwaassi wurssetta gaxan salo milatiya carqqiyaappe siireta medhdhidosona . qassi issippe gaytetti sikettida hankko magalashuwankka hegaadan oottidosona .
eti issippe gayttida issi magalashuwaa bolli ishatamu siireta , qassi issippe gayttida hankko magalashuwaa bollikka ishatamu siireta medhdhidosona . he siireti ubbaykka issoy issuwaassi baazzan de7oosona .
hegaappe guyyiyan , worqqaappe ishatamu qapheta medhdhidosona . medhdhidi dunkkaanee issuwaa gidana mala , he magalashotu gaxaa gaxaa he qaphetun oyttidosona .
xoossaa dunkkaaniyaa bollaara kammiyo dunkkaaniyaassi tammanne isiini magalashota deeshshaa agoziyaappe daddidosona .
tammanne isiini magalashotikka issi likke; issi issi magalashuwaa geesay hasttamu wara , gomppay oyddu wara .
ichchashu magalashota issi baggaara , usuppun magalashota qassi hankko baggaara gattidi sikkidosona .
hegaappe guyyiyan gatti sikkido magalashotuppe issi magalashuwaa gaxan ishatamu siireta medhdhidosona . qassikka gatti sikkido hankko magalashotuppe wurssetta magalashuwaa gaxan ishatamu siireta medhdhidosona .
naa77u baggaara de7iya magalashota gattidi issi dunkkaane oottanawu nahaasiyaappe ishatamu qapheta medhdhidosona .
hegaappe guyyiyan dunkkaaniyaa kammanawu dorssa orggiyaa calaa zo7o qalamiyan yeggi kessidoogaa giigissidosona; qassi a bollaara kammanawu irppaniyaa giigissidosona .
xoossaa dunkkaaniyaa xagaagiyoobata sitti giida guuganttaappe kessidosona .
issi issi xagaagiyawu geesay tammu wara; gomppay issi waranne bagga .
issi issi xagaagiyaassi issuwaa issuwaara gatti oyttiya naa77u marata medhdhidosona . xoossaa dunkkaaniyaa xagaageta ubbaakka hegaadan oottidosona .
xoossaa dunkkaaniyaayyo tohossa baggaara laatamu xagaageta medhdhidosona .
medhdhidi issi issi xagaagiyaayyo naa77u gedeta , muleera oytamu gedeta biraappe giigissidosona .
xoossaa dunkkaaniyaayyo huuphessa baggaara laatamu xagaageta medhdhidosona .
medhdhidi issi issi xagaagiyaayyo naa77u gedeta , muleera oytamu gedeta biraappe giigissidosona .
xoossaa dunkkaaniyaayyo guyye gaxan arggo baggaara usuppun xagaageta medhdhidosona .
xoossaa dunkkaaniyaa guyye gaxan de7iya zoozetuyyo naa77u xagaageta giigissidosona .
ha naa77u zoozetun de7iya xagaageti xaphuwaappe xeeraa gakkanaashin daabula gididi biidi , xeeran issi sagaayuwan geli oyqettidosona . eti naa77aykka hegaadan hanidosona .
hegaa gishshawu , issi issi xagaagiyaayyo garssaara naa77u naa77u gedeti de7oosona; muleera hosppun xagaagetinne biraappe oosettida tammanne usuppun gedeti de7oosona .
qassi eti guuganttaappe hiraqota kessidosona; xoossaa dunkkaaniyaayyo issi bagga miyyiyan de7iya xagaagetuyyo ichchashu hiraqota ,
qassi hankko bagga miyyiyan de7iya xagaagetussi ichchashu hiraqota giigissidosona . hegaadankka , xoossaa dunkkaaniyaayyo guyye arggo baggaara wurssetta gaxan de7iya xagaagetuyyo ichchashu hiraqota medhdhidosona .
giddo hiraqoy xagaagetussi giddo ginaara , ha gaxaappe ya gaxaa gakkanawu kantti kiyanaadan oottidosona .
xagaageta worqqan sheeshshidi , hiraqoti aadhdhiyo sagaayota worqqaappe medhdhidosona; qassi hiraqotakka worqqan sheeshshidosona .
salo milatiya , ochcha teera milatiyaanne , shololla zo7o qacinaappenne liiqo liinuwaappe issi magalashuwaa oottidosona . he magalashuwaa bolli issi hiillay kiruubetu misiliyaa sikkiis .
magalashuwaayyo oyddu tuussata guuganttaappe giigissidi , worqqan sheeshshidosona . yaatidi worqqa kaqqiyoogeeta etayyo giigissidosona . qassi tuussata essiyo oyddu gedeta biraappe medhdhidosona .
xoossaa dunkkaaniyaa geliyo penggiyaassi salo milatiya , ochcha teeraa milatiyaanne shololla zo7o qacinaappenne liiqo liinuwaappe dadettidaagaa , xilppiyaa alleeqissiyaagan magalashuwaa giigissidosona .
qassi eta kaqqiyo ichchashu tuussata , kaqqiyo ballaara de7iyaageeta medhdhidosona . tuussatu gumbbotanne qachchiyoogeeta worqqan sheeshshidosona . qassi eta gedeta ichchashatakka nahaasiyaappe medhdhidosona .
baxaali7eeli guuganttaa mittaappe taabootaa giigissiis . he taabootay zananaa naa77u waranne baggaa aduqqees; gomppay issi waranne baggaa aakkees; geesaykka issi waranne baggaa xoqqees .
he taabootaa giigissidi , suwaanne kariyaa walahi baynna worqqan sheeshshiis; yuushuwaakka worqqa tigettan yuushshi aattiis .
qassi oyddu worqqa sagaayota tigidi , taabootaayyo oyddu gedetun , issi baggaara naa77u sagaayota , qassi hankko baggaara naa77u sagaayota aattiis .
yaatidi guuganttaappe kasota kessiis . kessidi etakka worqqan sheeshshiis .
taabootaa tookkanawu , taabootaa miyyiyan de7iya sagaayotun kasota aattiis .
walahi baynna worqqaappe naa77u waranne baggaa aduqqiya , issi waranne baggaa aakkiya atto giyo sohuwaa qum77uwaa medhdhiis .
qum77uwaayyo wurssetta naa77u bagga gaxan naa77u kiruubeta qoxettida worqqaappe medhdhiis .
issi kiruubiyaa issi bagga gaxan , naa77antto kiruubiyaa hankko bagga gaxan , naa77aakka qum77uwaara gatti oyttidi medhdhiis .
kiruubeti bantta qefiyaa denttidi , atto giyo sohuwaa kammiyo qum77uwaa bantta qefiyan kuwayi wottidosona; qassi issoy issuwaakko simmi uttidi , qum77uwaa xeelloosona .
qassi zananay naa77u wara , gomppay issi wara , geesaykka issi waranne bagga gidido xaraphpheezaa guuganttaappe medhdhiis .
medhdhidi walahi baynna worqqan sheeshshiis . yuushuwaakka worqqa tigettaa yuushshi aattiis .
hegaadankka , gomppay takkaaro gidiya shaashiyaa a bolli yuushshi aattiis . yaatidi a bolli worqqaa tigettaa yuushshiis .
yaatidi taabootaa tookkanawu giigiya oyddu worqqa sagaayota medhdhiis; medhdhidi oyddu gedeti merettido oyddu zoozetuura oyttiis .
xaraphpheezaa tookkanawu kasota aattiyo sagaayoti xaraphpheezawu shaashiyaa lanqqiyan shiiqidi merettidosona .
xaraphpheezaa tookkiyo kasotakka guuganttaappe kessidi , worqqan sheeshshiis .
hegaadankka , xaraphpheezaa bolli wottiyo dumma dumma miishshata walahi baynna worqqaappe medhdhiis; hegeetikka saynetanne cilppata , qassi ushshaa yarshshuwaa tigiyo keretanne xuu7ata .
hegaappe guyyiyan baxaali7eeli xomppiyaa wottiyo ballaa qoxettida walahi baynna worqqaappe medhdhiis; he ballaa essiyo gediyaakka , giddo toomaakka qoxxido worqqaappe medhdhiis . a qururuusota , a kukkumotanne a ciishshata ubbaa aara issippe oyttidi medhdhiis .
miyyiyaara usuppun marata medhdhiis; marata heezzaa issi baggaara , qassi heezzaa hankko baggaara kessiis .
usuppun maratussikka huuphiyan huuphiyan issi issi kukkumoynne ciishshati de7iyo lawuziyaa ciishshaa milatiya wanccaa medhdhiis;
xomppiyaa wottiyo ballaassi giddo toomay , kukkumotinne ciishshati de7iyo lawuziyaa ciishshaa milatiya oyddu wanccan alleeqetti uttiis .
naa77ay naa77ay issippe waattan de7iyo heezzu maratuppe garssaara issi issi kukkumoy meretti uttiis .
kukkumotinne marati ubbay xomppiyaa wottiyo ballaara issippe oyqetti issuwaa gididi , walahi baynna worqqaappe qoxettidi merettidosona .
i qassi xomppiyaa wottiyo ballawu laappun xomppeta , xomppiyaa toyssiyo qaphetanne eta wottiyoobata walahi baynna worqqaappe medhdhiis .
xomppiyaa wottiyo ballaanne an go7ettiyo miishshaa ubbaa medhdhanawu hasttamanne ichchashu kilo giraame gidiya walahi baynna worqqaa wurssiis .
hegaadankka , qassi ixaanaa cuwayiyo saaxiniyaa guuganttaappe medhdhiis . ayyo oyddu zoozee de7ees; zananay issi wara; gomppay issi wara , geesay naa77u wara . a kacetikka aara issuwaa gididi oyqetti merettidaageeta .
ayyo bolla doonaa , oyddu miyye ubbaanne a kaceta walahi baynna worqqan sheeshshidi , a yuushuwaakka worqqaa tigettaa yuushshi aattiis .
he worqqaa tigettaappe garssaara ixaanaa cuwayiyo saaxiniyaayyo worqqaappe naa77u sagaayota medhdhiis; yaatidi ya baggaaranne ha baggaara naa77aa naa77aa oyttiis . hegeeti tookkiyo wode kasota aattanawu maaddanaassa .
kasota guuganttaappe kessidi , eta worqqan sheeshshiis .
qassi geeshsha tiyettiyo zaytiyaanne sawuwaa tonggu giya lo77o ixaanaa shittuwaa oottiyo eran giigissiis .
guuganttaappe xuuggiyo yarshshuwaa yarshshiyoosaa keexxiis . he yarshshiyoosaayyo geesay heezzu wara , gomppaynne zananay issi likke , ichchashu ichchashu wara gididi , oyddu zooziyaara de7iyaagaa oottidosona .
oyddu zoozetu wurssetta gaxan gaxan issi issi kaciyaa medhdhiis . he kaceti yarshshiyoosaara issippe oyqettidi oosettidosona . yaatin yarshshiyoosaa nahaasiyaa biratan sheeshshiis .
an go7ettiyo miishshata , balddeta , akaafata , araciyo kuyxaarota , ashuwaa qaphiyo qaphetanne tama cooceta ubbaa nahaasiyaa birataappe medhdhiis .
yaatidi nahaasiyaa birataappe zazzariyaa yarshshiyoosaassi giigissiis; giigissidi yarshshiyoosaayyo duge giddo ginan de7iya dacaa bolli wottiis .
nahaasiyaa birataappe medhdhido zazzariyaayyo oyddu zooziyan kasota aattanawu oyddu sagaayota medhdhiis .
guuganttaappe yarshshiyoosaayyo kasota kessidi , nahaasiyaa biratan sheeshshiis .
yarshshiyoosaa tookkiyo wode maaddana mala , ha kasota naa77u miyyiyaara de7iya sagaayotun aattiis . yarshshiyoosaa gidduwaa kofa kessidi , xawulaappe medhdhiis .
nahaasiyaa birataappe meechcha keriyaanne a wottiyoogaa medhdhiis; he biratay xoossaa dunkkaaniyaa penggen oottiya maccaasati ehiido heregaappe ekettiis .
hegaappe guyyiyan dabaabaa giigissiis . dabaabaassi tohossa bagga zananaa xeetu wara oottidi , liiqo liinuwaappe dadettida magalashuwaa giigissiis .
ayyo nahaasiyaa birataappe laatamu tuussatanne tuussati eqqiyo nahaase gedeta oottiis; eta huuphiyan qassi biraappe merettida kaqqiyoogeetanne tuussata huuphiyan qachchiyoogeeta oottiis .
dabaabawu huuphessa bagga zananay xeetu wara adussa; qassi laatamu tuussatinne he tuussatuyyo laatamu nahaasiyaa gedeti de7oosona . yaatidi biraappe oosettida kaqqiyoogeetinne tuussatu huuphiyan qachchiyoogeeti de7oosona .
arggo bagga dabaabaa gomppay ishatamu wara aaho gididi , tammu tuussatinne tuussatuyyo tammu gedeti de7iyo magalashota giigissiis; he tuussatu huuphiyan biraappe merettida kaqqiyoogeetanne tuussatu huuphiyan qachchiyoogeeta oottiis .
qassi arshsho bagga dabaabaa gomppay ishatamu wara aaho .
dabaabaa geliyoosaappe issi baggaara tammanne ichchashu wara aduqqiya magalashoti , etayyo heezzu tuussatinne tuussatuyyo heezzu gedeti de7oosona .
hegaadankka , dabaabaa geliyoosaappe hinkko baggaara , tammanne ichchashu wara aduqqiya magalashoti , etayyo heezzu tuussatinne tuussatuyyo heezzu gedeti de7oosona .
dabaabaa yuushuwan de7iya magalashoti ubbay liiqo liinuwaappe dadettidaageeta .
he tuussatu gedeti nahaasiyaappe , kaqqiyoogeetinne tuussatu huuphiyan qachchiyoogeeti biraappe oosettidosona; eta huuphee biran sheeshettiis . hegaa gishshawu , dabaabaa yuushuwan de7iya tuussatu ubbaa huuphiyan biraappe oosettida qachchiyoogeeti de7oosona .
dabaabaa geliyoosan kaqqiyo magalashoy salo milatiya ochchaa teeraa milatiyaanne shololla zo7o qacinaappenne liiqo liinuwaappe daddiyoogaa xilppiyan alleeqissiyaagan giigissidoogaa . ayyo zananay laatamu wara; geesay dabaabaa magalashotu likke , ichchashu wara .
nahaasiyaa birataappe oosettida oyddu tuussatinne tuussatussi oyddu gedeti de7oosona . eta kaqqiyoogeetinne tuussatu huuphiyan qachchiyoogeeti biraappe oosettidosona; eta huuphetikka biran sheeshettidosona .
xoossaa dunkkaaniyaa xisheti ubbaynne a yuushuwan de7iya dabaabaa xisheti ubbay nahaasiyaa birataappe oosettidaageeta .
dunkkaaniyawu , maachchaa dunkkaaniyawu , go7ettido miishshata leewati mazggaban xaafidosona . he miishshata qeesiyaa aaroona na7aa itaamaara halaqatettaa garssan de7iya leewati mazggaban xaafanaadan muusee azaziis .
biniyaama zare gidiya hoora na7aa na7aa , uura na7aa , baxaali7eeli goday muusa azazido ubbaa oottiis .
daana zare gidida ahisamaaka na7aa oholi7aabi aara de7ees; i kushe hiillanchchanne oottiyoobaassi koyro halchchuwaa kessiyaagaa; qassi salo milatiya , ochchaa teeraa milatiyaanne shololla zo7o qacinaaninne liiqo liinuwan daddidi , xilppiyan alleeqissiya asa .
xoossaa dunkkaaniyaa oosuwaayyo godaassi imettida worqqay xoossaa dunkkaaniyan eriyo meezaanan wottin , issi sha7u kilo giraame deexxiis .
qoodan de7iya maabaraa asaappe beettida biray xoossaa dunkkaaniyan eriyo meezaanan wottin , 3,430 kilo giraame deexxiis .
asaa qoodiyo wode qoodettida attuma asay ubbay huuphiyan huuphiyan xoossaa dunkkaaniyan eriyo meezaanan wottin , usuppun giraame keenaa immiis . qoodettida asay laatamu laytta kumidoogeenne laatamaappe bollaara de7iyaagee muleera 603,550 .
xoossaa dunkkaaniyaa magalashota essido xeetu gedeti 3,400 kilo giraame tigiyo biran oosettidosona . hegeekka issi issi gediyaassi hasttamanne oyddu kilo giraame tigiyo bira .
attida hasttamu kilo giraame tigiyo biraa tuussatun kaqqiyoogeeta medhdhanawu , tuussatu huuphiyan sheeshshanawunne eta huuphiyan qachchiyoogeeta medhdhanawu go7ettidosona .
hegaadankka , asay godaassi ehiido nahaase biratay 2,425 kilo giraame .
he nahaasiyaa birataappe xoossaa dunkkaaniyaa geliyoosan eqqiya tuussatu gedeti , nahaasiyaa yarshshiyoosaa giyo yarshshiyoosay , a giddon hiixxido nahaase zazzareenne a giddon go7ettiyo dumma dumma miishsha ubbay merettiis .
hegaadankka , qassi dabaabaa yuushuwan de7iya dirssaanne geliyoosaa penggee eqqido gedeti , qassi xoossaa dunkkaaneenne a yuushuwan de7iya dabaabaa dirssay tolettido xisheti ubbay he nahaase birataappe merettidosona .
qeeseti xoossaa dunkkaaniyan oottiyo wode maayana maayuwaa , salo milatiya , ochchaa teeraa milatiyaanne shololla zo7o qacinaappe daddidosona . aarooni maayiyo qeesetettaa maayuwaakka goday muusa azazidoogaadan oottidosona .
qassi eti eefuudiyaa , worqqaappe , salo milatiya , ochchaa teeraa milatiyaanne shololla zo7o qacinaappenne liiqo liinuwaappe daddidosona .
eti worqqaa qoxxidi , lee7iyan yeechchayidi , appe qaraari qaraaridi , qacina kessidosona . yaatidi salo milatiya , ochchaa teeraa milatiyaanne shololla zo7o qacinaanne liiqo liinuwaa gattidi , kushe hiillanchchati daddidosona .
naa77u baggay gayttidi issuwaa gidana mala , naa77u hashiyaa bolli gattidi oyttiya carqqiyaa giigissidosona .
goday muusa azazidoogaadan , hiillay alleeqissidi daddido danccoykka eefuudiyaa mala gididi , worqqaappe salo milatiya , ochchaa teeraa milatiyaanne shololla zo7o qacinaappenne liiqo liinuwaappe dadettiis .
eti maragidiyaa giyo naa77u shuchchata giigissidi , worqqaappe medhdhido shuchchaa oyqqiyaagaa bolli maaraara wottidosona . maatafaa bolli sunttaa woocidi xaafiyoogaadan , he shuchchatu bolli israa7eeliyaa naatu sunttaa woocidi xaafidosona .
goday muusa azazidoogaadan , tammanne naa77u israa7eela zareta hassayiyoobaa gidana mala , ha tammanne naa77u shuchchata eefuudiyaara oyttido hashiyaa carqqiyan wottidosona .
eti tiran wottiyoogaa kushe hiillanchchan oottidosona . he tiran wottiyoogaa eefuudiyaa worqqaappe , daddidoogaadan , salo milatiya , ochchaa teeraa milatiyaanne shololla zo7o qacinaappenne liiqo liinuwaappe daddidosona .
ayyo oyddu zoozee de7ees; geesaynne gomppay issi issi takkaaro; yaanidaagaa dakkoyidosona .
hegaappe guyyiyan a bolli oyddu maaran al77o shuchchata wottidosona; koyro maaran wottido shuchchay , sarddiyoona , tophaaziyooniyaanne phooliya inqquwaa;
naa77antto maaran baluura , sampperiyaanne almmaaziyaa giyo al77o shuchchata;
heezzantto maaran yaakinttiyaa , kelqqedooniyaanne ametesxxinoosiyaa;
oyddantta maaran biralle , maragidiyaanne yasphphiidiyaa . hegeeta ubbaa worqqaappe oosettida shuchchaa oyqqiyoogaa bolli wottidosona .
israa7eela naatu sunttaa qoodaadan , shuchchatu qoodaykka tammanne naa77a; issoy issoy maatafaadan woocettidi , tammanne naa77u zaretu sunttay he shuchchatun xaafettiis .
tiran wottiyoogaayyo wodorodan dooqettida sanssalataa walahi baynna worqqaappe medhdhidosona .
naa77u worqqaappe medhdhido shuchchaa oyqqiyaageeta oottidosona; yaatidi naa77u worqqa migidota medhdhidoogeeta , tiran wottiyoogaayyo qommo gaxa zoozetuura gattidi oysettidosona .
he naa77u worqqa sanssalatata tiran wottiyoogaayyo zoozetun de7iya migidotuura gatti oyttidosona .
he sanssalatatuyyo hankko bagga xeeraa qassi eefuudiyaayyo sintta baggaara , hashiyaa carqqiyan de7iya shuchchaa oyqqiyoogeetuura gatti qachchidosona .
qassikka naa77u worqqa migidota medhdhidi , eefuudiyaappe kaallidi de7iya tiran wottiyoogaayyo so baggaara de7iya naa77u zoozetu xeeran aattidosona .
hegaadankka , worqqaappe hara naa77u migidota medhdhidi , eefuudiyaayyo sintta baggaara , hashiyaa carqqiyaappe garssa baggaara eefuudiyaa xeessan qachchiyoogaappe qommoora , sihoy gayttosaa matan eta oyttidosona .
goday muusa azazidoogaadan , tiran wottiyoogan de7iya migidota eefuudiyan de7iya migidotuura gattidi , salo milatiya baqettan qachchidosona; qachchin tiran wottiyoogee xeessaappe qommoora de7iyo gishshawu , qashoy dol77enna .
eefuudiyaappe bollaara maayiyo adussa maayuwaa eti muleera salo milatiya carqqiyaappe giigissidosona; hegee shimaynne ooso .
he adussa maayuwaayyo qooriyaa aattiyoosaa medhdhidosona; he sohoy peerettennaadan , soo qalam77idi , yuushshi aattidi sikkidosona .
eti adussa maayuwaa duge bagga macaraa yuushuwan salo milatiya , ochchaa teeraa milatiyaanne shololla zo7o qacinaappenne liiqo liinuwaappe roomaaniyaa teeraa misileta medhdhidosona .
eti qassi worqqaappe daalata medhdhidi , adussa maayuwawu duge bagga gaxaa yuushshi aattidi , roomaane misiletu gidduwan , walahan aattidosona .
eti he maayuwaayyo duge bagga macaraa yuushshi aattidi , daalaanne roomaaniyaa teeraa misiliyaa walakkidi aattidosona . hegee goday muusa azazidoogaadan , eti xoossaa dunkkaaniyaa oosuwaa oottiiddi maayanaassa .
goday muusa azazidoogaadan , eti aaroonayyoonne a naatuyyo shimaynnee daddido liiqo liinuwaappe qoleta giigissidosona .
qassi huuphiyan xaaxiyo shaasheta , qophetanne garssaara maayiyo maayota liiqo liinuwaappe daddidi giigissidosona .
hegaadankka , qassi eti salo milatiya , ochchaa teeraa milatiyaanne shololla zo7o qacinaappenne liiqo liinuwaappe daddidi , kushe hiillan alleeqissidi , danccuwaa giigissidosona .
eti akiliiliyaa misiliyaa walahi baynna worqqaappe medhdhidi , maatafaa bolli woociyoogaadan , a bolli , godaassi geeshsha gididi dummatiis yaagiyaagaa woocidi xaafidosona .
hegaappe guyyiyan huuphiyan shaashiya bolli kaqqanaadan , goday muusa azazidoogaadan salo milatiya baqettaa an aattidi qachchidosona .
xoossaa dunkkaaniyaa oosoy ubbay muleera polettiis . israa7eelati ubbabaakka goday muusa azazidoogaadan oottidosona .
hegaappe guyyiyan eti xoossaa dunkkaaniyaa muleera ekkidi muusekko ehiidosona; hegeekka: dunkkaaniyaanne a miishsha ubbaa , qapheta , xagaageta , hiraqota , tuussatanne eti eqqiyo gedeta ,
bolla kamaassi dorssa orggiyaa calaa zo7o qalamiyan yeggi kessidoogaa , irppaniyaa , genttiyo magalashuwaa ,
maachchaa taabootaa , a tookkiyo kasotanne atto giyo sohuwaa qum77uwaa ,
xaraphpheezaanne a miishshaa ubbaa godaa sinttan wottiyo geeshsha oyttaa ,
walahi baynna worqqaappe oosettida xomppiyaa wottiyo ballaanne an maaran de7iya xomppeta , eta miishshata ubbaanne xomppiyaa zaytiyaa ,
ixaanaa cuwayiyo worqqa saaxiniyaa , tiyettiyo zaytiyaa , sawiya ixaanaa , xoossaa dunkkaaniyaa penggiyaa magalashuwaa ,
nahaasiyaappe oottido yarshshiyoosaa , a nahaasiyaa zazzariyaara , a tookkiyo kasota , a miishshata ubbaa , meechcha keriyaanne a wottiyoogaa ,
dabaabaa godaa gennttiyo magalashota , a tuussata , eti eqqiyo gedeta , dabaabaa geliyo penggetu magalashota , dabaabaa wodorotanne xisheta , xoossaa dunkkaaniyaayyo koshshiya miishshata ubbaa;
qeeseti geeshsha sohuwan oottiidi maayanawu dadettida maayota , aarooninne a naati qeesetettaa oottiiddi maayiyo maayota .
israa7eelati ooso ubbaakka goday muusa azazidoogaadan oottidosona .
oottin muusee oosuwaa xomoosi xeellidi , eti goday azazidoogaadan oottidoogaa be7iis . hegaa gishshawu , muusee eta anjjiis .
hegaappe guyyiyan goday muusa ,
&quot; koyro aginaayyo koyro gallassi , neeni xoossaa dunkkaaniyaa tola .
maachchaa taabootaa a giddon wotta; wottada he taabootaa magalashuwan kamma .
xaraphpheezaa gelissada , a bolli wodhdhanawu koshshiya miishshata ubbaa a bolli wotta . yaatada xomppeta wottiyo ballaa soo gelissada , a bolli xomppeta wotta .
ixaanaa cuwayiyo worqqa saaxiniyaa maachchaa taabootaa sinttaara wottada , xoossaa dunkkaaniyaa geliyo magalashuwaa kaqqa .
&quot; xuuggiyo yarshshuwaa yarshshiyoosaa xoossaa dunkkaaniyaa sinttaara wotta .
meechcha keriyaa xoossaa dunkkaaniyaappenne yarshshiyoosaappe gidduwan wottada , an haattaa tiga .
xoossaa dunkkaaniyaappe kareera yuushsha aattada dabaabaa giigissa; giigissada dabaabaa geliyoosan magalashuwaa kaqqa .
&quot; tiyiyo zaytiyaa ekkada , xoossaa dunkkaaniyaanne a giddon de7iya ubbabaa tiya; anne a giddon go7ettiyo miishsha ubbaa dummaya; yaatobare i geeshsha gidana .
hegaappe guyyiyan xuuggiyo yarshshuwaa yarshshiyoosaanne awu go7ettiyo miishsha ubbaa tiya; yarshshiyoosaa dummaya; yaatobare i ubbaappe aadhdhiya geeshsha gidana .
meechcha keriyaanne a utissiyo miishshaa tiya; tiyada eta dummaya .
&quot; neeni aaroonanne a naata xoossaa dunkkaaniyaa geliyo pengge ehaada , haattan eta meecca .
hegaappe guyyiyan qeesetettaa maayuwaa aaroona mayzzada , i taayyo qeesetettan oottanaadan , a tiyada dummaya .
a attuma naatakka ehaada qoliyaa mayzza .
eti taayyo qeesetettan oottanaadan , eta aawaa tiyidoogaadan , etakka tiya . eta tiyettay etakka eta sintta yeletaa ubbaa qeese oottiyaagaa &quot; yaagiis .
yaagin muusee ubbabaakka goday bana azazidoogaadan oottiis .
hegaa gishshawu , gibxxeppe eti kiyido naa77antta layttan , koyro aginaayyo koyro gallassan xoossaa dunkkaanee tolettiis .
muusee xoossaa dunkkaaniyaa essiyo wode , gedeta eta sohuwan sohuwan wottiis; xagaagetanne tuussaa aattiis; hiraqotakka gelissiis .
hegaappe guyyiyan muusee goday azazidoogaadan , ha essidoogaa bollan dunkkaaniyaa toliis; he toliyaa bollan kamuwaa kammiis .
yaatidi tammu azazoti xaafettido masettida shuchchatu qaalaa efiidi , taabootaa giddon wottiis; tookkiyo kasota taabootan aattiis; atto giyo sohuwaa qum77uwaa taabootaa bolli wottiis .
hegaappe guyyiyan taabootaa xoossaa dunkkaaniyaa gelissiis; genttiyo magalashuwaa kaqqidi , goday azazidoogaadan maachchaa taabootaa kammiis .
goday muusa azazidoogaadan , muusee xaraphpheezaa xoossaa dunkkaaniyaa gelissidi , magalashuwaappe kareera huuphessa baggaara wottiis .
wottidi a bolli godaa sinttan wottiyo geeshsha oyttaa giigissiis .
goday muusa azazidoogaadan , xomppiyaa wottiyo ballaa xoossaa dunkkaaniyaa giddo gelissidi , xaraphpheezaa hefinttaara , xoossaa dunkkaaniyawu tohossa baggaara wottiis;
qassi xomppeta godaa sinttan oyttiis .
goday azazidoogaadan , ixaanaa cuwayiyo worqqa saaxiniyaa xoossaa dunkkaaniyaa giddon magalashuwaa sintta baggaara wottiis;
wottidi a bolli sawiya ixaanaa cuwayiis .
hegaappe guyyiyan xoossaa dunkkaaniyaa penggiyan magalashuwaa woxaliis .
xuuggiyo yarshshuwaa yarshshiyoosaa xoossaa dunkkaaniyaa geliyo penggiyaa lanqqen wottiis; a bolli xuuggiyo yarshshuwaanne katta yarshshuwaa goday azazidoogaadan yarshshiis .
goday muusa azazidoogaadan , meechcha keriyaa xoossaa dunkkaaniyaappenne yarshshiyoosaappe gidduwan wottiis . yaatidi meecettanawu haattaa an tigiis .
tigin muusee , aarooninne a naati bantta kushiyaanne tohuwaa an meecettoosona .
goday muusa azazidoogaadan , eti xoossaa dunkkaaniyaa gelido wode woykko yarshshiyoosaakko shiiqido wode awudenne meecettoosona .
xoossaa dunkkaaniyaanne yarshshiyoosaa yuushshi aattidi dabaabaa kessiis; he dabaabaa penggiyan magalashuwaa woxaliis . hegaadan oottidi , muusee oosuwaa poliis .
hegaappe guyyiyan shaaray xoossaa dunkkaaniyaa kammiis; godaa bonchchoykka a kumiis .
shaaray xoossaa dunkkaaniyaa bolli uttido gishshawunne godaa bonchchoy a giddon kumido gishshawu , muusee a giddo gelanawu danddayibeenna .
israa7eelati bantta oge ubban , he shaaray xoossaa dunkkaaniyaappe denddiyo wode awudenne a kaallidi hemetaa doommoosona .
shin he shaaray denddana xayikko , i denddiyo gallassay gakkanaassi etikka qaaxxokkona .
eta oge ubban godaa shaaray israa7eela asay ubbay be7ishin , gallassi gallassi xoossaa dunkkaaniyaa kammeesinne qammi qammi qassi tamay he shaaraa bolli eexxees .
goday xoossay xoossaa dunkkaaniyaa giddoppe muusa xeesidi , hagaadan yaagidi haasayiis;
&quot; israa7eela asaayyo hagaadan yaagada yoota; intteppe ooninne godaayyo yarshshuwaa shiishshiyo wode , he ba shiishshiyo yarshshuwaa ba mehiyaappenne ba dorssaa woykko deeshshaa wudiyaappe eho .
he yarshshoy mehiyaa wudiyaappe xuuggiyo yarshsho gidikko , attumaagaa gididi , tilla bollaara de7iyaagaa gido . goday ekkana mala , i he yarshshuwaa xoossaa dunkkaaniyaa geliyo penggen yarshsho .
yarshshuwaa shiishshiya bitanee xuuggidi yarshshanawu ehiido ba mehiyaa huuphiyan ba kushiyaa wotto . hegee a nagaraa atto gaanawu goday ekkido yarshsho gidana .
i korima mirgguwaa godaa sinttan shukko; shukkin aaroona naati qeeseti he suuttaa ekki ehiidi , xoossaa dunkkaaniyaa geliyo penggen de7iya yarshshiyoosaa miyyetu ubban caccafona .
hegaappe guyyiyan , i xuuggiyo yarshshuwaassi mehiyaa galbbaa qaaro; qaaridi ashuwaa a qommuwan qommuwan kesso .
qeesiyaa aaroona naati yarshshiyoosaa bollan tamaa eettidi , mittaa wottona .
hegaappe guyyiyan , aaroona naati qeeseti he kessido ashuwaa bolli huuphiyaanne modhdhuwaa gujjidi , yarshshiyoosaa bollan taman de7iya mittaa bollan maaridi wottona .
shin he bitanee qantta ashuwaanne guyye gedata haattan meecco . yaatobare qeesee hegaa ubbaakka ehiidi , yarshshiyoosaa bolli xuuggo; hegee godaayyo taman xuuggiyo , sawuwaa tonggu giya yarshsho gidana .
&quot; xuuggiyo yarshshuwaassi i immiyo imoy dorssaa wudiyaappe woykko deeshshaa wudiyaappe ekettiyaabaa gidikko , attumaagaa gididi , tilla bollaara de7iyaagaa gido .
he mehiyaa yarshshiyoosaappe huuphessa baggaara godaa sinttan shukko . aaroona naati qeeseti a suuttaa ekkidi , yarshshiyoosaa miyyetu ubbaa bollan caccafona .
hegaappe guyyiyan , he bitanee a qommuwan qommuwan kessido ashuwaa ubbaa qeesee ekkidi , huuphiyaanne modhdhuwaa an gujjidi , yarshshiyoosaa bollan taman de7iya mittaa bollan wotto .
shin qanttaa ashuwaanne gedata haattan meecco; yaatobare qeesee hegaa ubbaa ehiidi yarshshiyoosaa bollan xuuggo; hegee godaayyo taman xuuggiyo , sawuwaa tonggu giya yarshsho gidana .
&quot; godaassi yarshshiyo xuuggiyo yarshshoy kafo gidikko , haraphphiyaa buuba , woykko mara haraphphiyaa eho .
ehobare qeesee hegaa ekkidi , qooriyaa mucuraakko; yaatidi yarshshiyoosaa bollan de7iya taman xuuggo . a suuttay yarshshiyoosaa bollappe miyyiyaara duge goggo;
ulo gidduwaa baalletuura kessidi , yarshshiyoosaappe arshsho baggaara , bidinttaa qoliyo sohuwan olo .
i he kafuwaa qefeta oyqqidi phalqqo , shin muleera daakkoppo . hegaappe guyyiyan , qeesee yarshshiyoosaa bollan de7iya taman wottidi xuuggo; hegee godaayyo taman xuuggiyo , sawuwaa tonggu giya yarshsho gidana .
&quot; ooninne kattaa yarshshuwaa godaayyo shiishshiyo wode , he yarshshoy liiqo xiille gido; a bolli wogaraa zaytiyaanne ixaanaa gujjo .
hegaa i aaroona naatukko qeesetukko eho; ehin qeeseti he liiqo xiilliiyaappe issi kushiyaa kuntti ekkidi , zaytiyaanne ixaanaa wurssi ekkidi , hassayissiyaabaa oottidi , yarshshiyoosaa bolli taman xuuggo . hegee godaayyo taman xuuggiyo , sawuwaa tonggu giya yarshsho gidana .
kattaa yarshshuwaappe attidaagee aaroonassanne a naatussa . hegee godaassi taman xuuggido yarshsho ubbaappe aadhdhida geeshsha .
&quot; yarshshuwaassi shiishshiyo oyttay coociyan ka77idaagaa gidikko , zaytiyan munaqqido liiqo xiilliyaappe uukettida irshshoy yegettibeenna komppo , woykko zaytiyan tiyido , irshshoy yegettibeenna lee7e lichchakko gido .
&quot; yarshshuwaassi shiishshiyo oyttay bashiyan uukettidaagaa gidikko , zaytiyan munaqqido , irshshoy baynna , liiqo xiilliyaappe giigidaagaa gido .
a menttada a bolli zaytiyaa tigo; hegaa kattaa yarshsho oottidi shiishsho .
&quot; ne yarshshuwaassi shiishshiyo oyttay bashiyan uuhettidaagaa gidikko , zaytiyan munaqqido liiqo xiilliyaappe uuhettidaagaa gido .
hagaadan giigissido kattaa yarshshuwaa godaayyo eha; ehaada qeesiyaayyo imma . qeesee hegaa ekkidi yarshshiyoosaa shiishsho .
qeesee he kattaa yarshshuwaappe ekkidi , hassayissiyaabaa oottidi , yarshshiyoosaa bollan xuuggiyo yarshshodan taman xuuggo; hegee godaayyo taman xuuggiyo , sawuwaa tonggu giya yarshsho gidana .
kattaa yarshshuwaappe attidaagee aaroonassanne a naatussa . hegee godaassi taman xuuggido , yarshsho ubbaappe aadhdhida geeshsha .
&quot; godaayyo intte ehiyo ay kattaa yarshshoynne irshshoora de7iyaabaa gidoppo; ayssi giikko neeni irshsho woykko eessaa ililo godaassi taman xuuggada yarshshanawu koshshenna .
intte layttan layttan cakettiya kattaappe xeera kessidi , godaayyo ehaanawu danddayeeta; shin hegaa sawuwaa tonggu giya yarshsho oottidi , godaayyo yarshshiyoosaa bollan xuuggekketa .
neeni shiishshiyo kattaa yarshsho ubban maxiniyaa yegga; ayssi giikko , maxinee neeni ne xoossaara maacettido maachchaayyo malaata . hegaa gishshawu ne kattaa yarshshuwaa ubbaa maxiniyan mal77etta .
neeni koyro kattaappe xeeraa kessada godaayyo ehiyo wode , he kattay xiixxido tiya katta gidanawu koshshees .
a bolli zaytiyaa tiga; ixaanaakka an wotta; hegee kattaa yarshshuwaa .
qeesee he zaytee tigettido kattaappe baggaa ekkidi , ixaana ubbaarakka hassayissiyaabaa oottidi taman godaassi xuuggo .
&quot; issi asi issippetettaa yarshshuwaassi ba wudiyaappe macca gidin attumaagaa gidin issi mehe shiishshiyo wode , he mehee tilla bollaara de7iyaagaa godaa sinttan shiishsho .
yarshshanawu ehiido mehiyaa huuphiyan ba kushiyaa wottidi , xoossaa dunkkaaniyaa penggen shukko . hegaappe guyyiyan , qeeseti aaroona naati suuttaa yarshshiyoosaa miyyetu ubbaa bollan caccafana .
issippetettaa yarshshuwaappe taman xuuggiyo yarshsho oottidi godaayyo shiishsho; hegeekka qantta ashuwaa maayida handda ubbaa ,
naa77u kilahota , eta bolli de7iya handdaanne tiriyaa bolli maayida handdaa kilahotaara gattidi ekkees .
aaroona naati hegaa hara xuuggiyo yarshshuwaara yarshshiyoosaa bolli de7iya mittaa bolli wottidi xuuggona; hegee godaayyo taman xuuggiyo , sawuwaa tonggu giya yarshsho gidana .
&quot; godaayyo issippetettaa yarshshuwaa shiishshiya uri dorssa gidin deeshsha gidin , macca gidin attuma gidinkka tilla bollaara de7iyaagaa shiishsho .
dorssa maraa yarshshiya uri , godaa sinttan shiishsho;
shiishshidi ba kushiyaa a huuphiyan wottidi , dunkkaaniyaa sinttan shukko . hegaappe guyyiyan , aaroona naati suuttaa oyqqidi , yarshshiyoosaa miyyetu ubbaa bollan caccafona .
issippetettaa yarshshuwaappe taman xuuggiyo yarshsho oottidi , godaayyo shiishsho; hegeekka modhdhuwaa , giicciiriyaappe qanxxido nasiyaa , ulo giddo ashuwaa maayida handda ubbaa ,
naa77u kilahota , eta bolli de7iya handdaanne tiriyaa bolli maayida handdaa kilahotaara gattidi ekkees .
qeesee hegaa godaayyo taman xuuggiyo yarshshiyoosaa bolli wottidi xuuggo .
&quot; a yarshshoy deeshsha gidikko , i hegaa godaa sinttan shiishsho .
yaatidi a huuphiyan ba kushiyaa wottidi , xoossaa dunkkaaniyaa sinttan shukko . hegaappe guyyiyan , aaroona naati suuttaa oyqqidi , yarshshiyoosaa yuushuwan ubban caccafona .
i he yarshshiyoogaappe ekkidi , taman xuuggiyo yarshsho oottidi godaayyo shiishsho; hegeekka qantta ashuwaa maayida handda ubbaa ,
naa77u kilahota , eta bolli de7iya handdaanne tiriyaa bolli maayida handdaa kilahotaara gattidi ekkees .
qeesee hegaa taman xuuggiyo , sawuwaa tonggu giya yarshsho oottidi yarshshiyoosaa bolli xuuggo . handda ubbay godaagaa .
&quot; handdaanne suuttaa intte de7iyoosan awaaninne mooppite . hagee intteyyoonne intte yeletawu merinawu naagettiya woga yaagada oda &quot; yaagiis .
goday muusa hagaadan yaagiis;
&quot; neeni israa7eela asaayyo hagaadan yaagada oda; ooninne halchchennan nagara oottikkonne , godaa azazotuppe issuwaa awugaanne kanttikko , hagaappe kallidi de7iya wogaa naago .
&quot; qeese halaqay nagaraa oottikkonne he nagaray asaa mooranchcha kessiyaagaa gidikko , i ba oottido nagaraa gishshawu , tilla bollaara de7iya mirgguwaa godaayyo nagaraa yarshsho oottidi eho .
ehiidi he mirgguwaa xoossaa dunkkaaniyaa pengge aattidi , mirgguwaa huuphiyan ba kushiyaa wottidi , godaa sinttan shukko .
shukkin qeese halaqay mirgguwaa suuttaappe amaridaagaa ekkidi , xoossaa dunkkaaniyaa efo .
efiidi ba kushiyaa biradhdhiyaa suuttan naaqqi naaqqi kessidi , xoossaa dunkkaaniyaa magalashuwaa sinttan godaa sinttan laapputoo dukko .
hegaappe guyyiyan , qeese halaqay amarida suuttaa ekkidi , xoossaa dunkkaaniyaa giddon godaa sinttan sawiya ixaanaa cuwayiyo saaxiniyaa bolli de7iya kacetu bolli xokisso . attida suuttaa qassi xoossaa dunkkaaniyaa geliyoosaa baggaara de7iya xuuggiyo yarshshuwaa yarshshiyoosaappe garssa baggaara de7iya sohuwan gusso .
nagaraa yarshshuwaassi shukettida ha mirgguwaa modhdhuwaa ubbaa , qantta ashuwaa maayida handdaa ,
naa77u kilahota , eta maayida handdaanne tiriyaa maayida handdaa kilahotuura issippe kessidi ekko .
issippetettaa yarshshuwawu shuhettida mirgguwaappe ekkido modhdhuwaadan ekko . ekkidi qeese halaqay xuuggiyo yarshshuwaa yarshshiyoosaa bollan xuuggo .
shin mirgguwaa galbbaa , a ashuwaa ubbaa , a huuphiyaanne , a tohota , qantta ashuwaa , tociyaa ,
mirgguwaa ashuwaappe attidaagaa ubbaa dunkkaanidosaappe kare kesso . kessidi bidinttaa qoliyo wogaadan geeshsha gidida sohuwaa efo; efiidi yan mitta taman xuuggo .
&quot; israa7eela maabaray ubbay halchchennan nagaraa oottikkonne , godaa azazotuppe issuwaa awugaanne kanttikko , eti mooranchcha gididi qoodettana .
eti oottido nagaray erettiyo wode , nagaraa yarshshuwaayyo haniya mirgguwaa xoossaa dunkkaaniyaa sintti ehoona .
he maabaraa cimati godaa sinttan bantta kushiyaa mirgguwaa huuphiyan wottidi , he mirgguwaa shukkona .
hegaappe guyyiyan , qeese halaqay mirgguwaa suuttaappe guuttaa ekkidi , xoossaa dunkkaaniyaa giddo gelo;
i ba kushiyaa biradhdhiyaa suuttan naaqqi naaqqi kessidi , magalashuwaa sintta baggaara godaa sinttan laapputoo dukko .
qassi amarida suuttaa ekkidi , xoossaa dunkkaaniyaa giddon godaa sinttan ixaanaa cuwayiyo saaxiniyaa bolli de7iya kacetu bolli xokisso . attida suuttaa qassi xoossaa dunkkaaniyaa geliyoosaa baggaara de7iya xuuggiyo yarshshuwaa yarshshiyoosaappe garssa baggaara de7iya sohuwan gusso .
modhdho ubbaa ekkidi , yarshshiyoosaa bollan xuuggo .
nagaraa yarshshossi shukettida mirgguwaa oottidoogaadan ha mirgguwaakka ootto . hegaadan oottidi , qeesee nagaraa atto giissiyo wogaa polana; asaykka nagaraappe maarettana .
hegaappe guyyiyan , mirgguwaa dunkkaanidosaappe kare kessidi , kase mirgguwaa xuuggidoogaadan akka xuuggo; hagee maabaraa nagaraassi yarshshiyo yarshsho .
&quot; asaa kaalettiya sunttatuppe issoy halchchennan nagara oottikkonne goday xoossay a azazido azazuwaappe issuwaa awugaanne kanttikko , he uri mooranchcha .
i ba oottido nagaraa eridoogaappe guyyiyan , tilla bollaara de7iya issi deeshsha orggiyaa ekkidi eho .
he deeshsha orggiyaa huuphiyan ba kushiyaa wotto; wottidi xuuggiyo yarshshoy godaa sinttan shukettiyo sohuwan shukko; hegee nagaraa yarshshuwaa .
qeese halaqay nagaraa yarshshuwaa suuttaa giddo ba kushiyaa biradhdhiyaa naaqqi naaqqi kessidi , xuuggiyo yarshshuwaa yarshshiyoosaa bolli de7iya kacetun bolli xokisso; attida suuttaa qassi xuuggiyo yarshsho yarshshiyoosaappe garssa baggaara de7iya sohuwan gusso .
modhdho ubbaa issippetettaa yarshshuwaa modhdhuwaa yarshshiyoogaadan yarshshiyoosaa bollan yarshsho . hagaadan oottidi , qeesee bitaniyaa nagaraa atto giissees; bitaneekka ba nagaraappe maarettana .
&quot; he maabaraa asaappe issoy halchchennan nagara oottikkonne godaa azazuwaappe issuwaa awugaanne kanttikko , he uray mooranchcha gididi qoodettees .
i ba oottido nagaray ayyo erettidoogaappe guyyiyan , tilla bollaara de7iya macca deeshshiyo ba nagaraassi eho .
ehiidi ba kushiyaa nagaraa yarshsho oottidi shukkiyo deeshshee huuphiyan wotto; yaatidi xuuggiyo yarshshuwaa yarshshiyo sohuwan nagaraa yarshsho oottidi shukko .
hegaappe guyyiyan , qeese halaqay he deeshshee suuttaappe ba kushiyaa biradhdhiyan ekkidi , xuuggiyo yarshshuwaa yarshshiyoosaa bolli de7iya kacetu bolli xokisso; attida suuttaa ubbaa yarshshiyoosaappe garssa baggaara de7iya sohuwan gusso .
modhdho ubbaa issippetettaa yarshshuwaassi shukkido mehiyaappe kessiyoogaadan , he deeshshee modhdhuwaakka qoridi kesso; kessi ekkidi , yarshshiyoosaa bolli wottidi , godaassi sawuwaa tonggu giya yarshsho gidana mala xuuggo . hegaadan oottidi , qeesee he bitaniyaa nagaraa atto giissees; bitaneekka ba nagaraappe maarettees .
&quot; he bitanee ba nagaraa yarshshuwaassi dorssa anqqaraa shiishshanawu koyikko , tilla bollaara de7iya maccaaro eho .
i ba kushiyaa he dorssee huuphiyan wotto; wottidi xuuggiyo yarshshuwaassi shukkiyo mehee shukettiyo sohuwan o shukko .
hegaappe guyyiyan , qeesee nagaraa yarshsho gidida he dorssee suuttan ba biradhdhiyaa naaqqi naaqqi kessidi , xuuggiyo yarshshuwaa yarshshiyoosaa bolli de7iya kacetu bolli xokisso; attida suuttaa qassi yarshshiyoosaappe garssa baggaara de7iya sohuwan gusso .
issippetettaa yarshshuwaassi shukettida anqqaraa modhdhuwaa qaaridi kessiyoogaadan , he dorssee modhdhuwaakka qaaridi kesso . kessi ekkidi , yarshshiyoosaa bolli godaassi taman xuuggiyo yarshshuwaa bolli wottidi xuuggo . hagaadan oottidi , qeesee he bitaniyaa nagaraa atto giissees . bitaneekka ba nagaraappe maarettana .
&quot; ay asinne markkawu xeesettidi ba be7idoogaa woykko ba eridoogaa gutaran markkattennan ixxikko , hegee ayyo nagara; hegaa gishshawu i qaxxayetto .
ay asinne erennan de7iiddi tunabaa , do7aa bawutaa woykko mehiyaa bawutaa woykko sa7aara gooshettiya do7atu bawutaa bochchikko , tuna gidiyoogaa i erido wodiyaappe doommidi mooranchcha gidiis .
&quot; qassikka ay asinne erennan de7iiddi , asa bollappe goggiya tunissiyaabaa ayba gidinkka bochchikko , hegee tuna gidiyoogaa i erido wodiyaappe doommidi mooranchcha gidiis .
&quot; woy qassi ay asinne iitabaa gidin lo77obaa oottanawu eesuwan caaqqikkonne ba caaqqidoogaakka i akeekennan xayikko , i akeekido wodiyaappe doommidi mooranchcha gidiis .
&quot; ay asinne ha odettida moorotuppe issuwaa oottidabaa gidikko , ba oottido nagaraa paaxo .
i ba oottido nagaraa gishshawu godaayyo ba wudiyaa giddoppe macca dorssaa woykko macca deeshshaa nagaraa yarshsho oottidi shiishsho . shiishshin qeesee ekkidi , he bitaniyaa nagaraa atto giissana .
&quot; asi ba oottido nagaraayyo yarshshanawu , dorssaa woykko deeshshaa anqqaraa shammanawu ayyo miishshi gidana xayikko , naa77u haraphpheta buubata , woykko naa77u mara haraphpheta , issuwaa nagaraa yarshsho oottidi , qassi issuwaa xuuggiyo yarshsho oottidi godaassi eho .
ehiidi i eta qeesiyaassi immo . qeesee naa77u haraphphetuppe issinniyo qooriyaa muucennan coo mirqqidi , nagaraa yarshsho oottidi yarshsho .
yaatidi he nagaraa yarshshuwaa suuttaappe amaridaagaa ekkidi , yarshshiyoosaa miyyiyaa caccafo; attida suuttaa yarshshiyoosaappe garssa baggaara gusso; hegee nagaraa yarshshuwaa .
hankko haraphphiyo qassi higgee azaziyoogaadan , xuuggiyo yarshsho oottidi xuuggo . qeesee hegaadan oottidi , bitanee oottido nagaraa atto giissanawu yarshshuwaa yarshshees; bitaneekka ba nagaraappe maarettana .
&quot; shin issi urawu naa77u wogga haraphpheta woykko naa77u mara haraphpheta ehaanawu miishshi gidana xayikko , issi kilo giraame liiqo xiilliyaa ba nagaraassi shiishshiyo yarshsho oottidi eho . he xiillee nagaraa yarshsho gidiyo gishshawu , wogaraa zaytee woykko ixaanay an gujettoppo .
i hegaa ehiidi qeesiyaassi immo; qeesee he xiilliyaappe issi kushiyaa kuntti ekkidi , godaassi shiishshiyo kattaa yarshshuwaara gattidi , hassayissiyaabaa oottidi yarshshiyoosan de7iya taman xuuggo; hegee nagaraa yarshshuwaa .
ha geetettidaageetuppe awugaaninne gido bitanee oottido nagaraassi qeesee hagaadan oottidi , bitanee oottido nagaraa atto giissees; bitaneekka ba nagaraappe maarettana . kattaa yarshshuwaadankka attidaagaa qeesee ekko yaagada oda &quot; yaagiis .
goday muusessi hagaadan yaagidi yootiis;
&quot; ooninne godaayyo geeshshi wottido miishshatu bolli ammanettennan xayikkonne qassi erennan nagaraa oottikko , ba naaquwaassi ba wudiyaa giddoppe tilla bollaara de7iya issi dorssa orggiyaa godaassi eho . a waagaykka xoossaa dunkkaaniyan eriyo meezaanan wottin eretto; hegee naaquwaa yarshshuwaa .
godaassi dummayi wottido miishshatu bolli i nagaraa oottido gishshawu , i he miishshatu waagaa qanxxo; qanxxiiddi kase waagaa bolli xeetaappe laatamu kushiyaa gujjidi qeesiyaassi immo . qeesee he naaquwaa yarshshuwaassi ehiido dorssaa yarshshidi , bitaniyaa nagaraa atto giissees; bitaneekka ba naaquwaappe maarettana .
&quot; ay asinne erennan de7iiddi , goday , oottoppa giidi azazidobaappe issuwaa oottidi nagaran gelikko , i erana xayikkonne mooranchcha gidiyo gishshawu , ba nagaran qaxxayetto .
i ba wudiyaappe tilla bollaara de7iya issi dorssa orggiyaa naaquwaa yarshshuwaassi qeesiyaakko eho . he dorssay naaquwawu qanxxiyo waagaa kessiyaagaa gido; yaatobare qeesee he dorssaa yarshshidi , bitaniyaa naaquwaa atto giissees; bitaneekka ba naaquwaappe maarettees .
hegee naaquwaa yarshshuwaa . i tumukka godaa naaqqiis &quot; yaagiis .
goday muusessi hagaadan yaagidi yootiis;
&quot; ay asinne ba shooroy hadara wottidobaa woykko tal77idobaa kaadiyoogan , woykko asabaa bonqqiyoogan , woykko ba shooruwaa bollan sugettaa oottiyoogan godaa naaqqikko ,
bayidabaa demmidi ta be7abeykke giidi wordduwan caaqqikkonne hageeta milatiya asi oottiyoobatuppe issuwaa ,
i awugaanne gido , oottidi , hegan nagaranchcha gidikko , ba bonqqi ekkidobaa , woykko wolqqan ekkidobaa , woykko hadara immidobaa woykko , bayin demmidobaa ,
woykko wordduwan caaqqi ekkidobaa muliyaakka a godaassi zaaro . qassi ba naaquwaa yarshshuwaa yarshshiyo gallassi ba ekkidoogaa bolli ichchashantto kushiyaa gujjidi a godaassi immo .
qassikka ba naaquwaa gishshawu godaassi yarshshiyo yarshshuwawu ba wudiyaa giddoppe tilla bollaara de7iya issi dorssa orggiyaa qeesiyaakko eho . he dorssay naaquwawu qanxxiyo waagaa kessiyaagaa gido; yaatobare .
qeesee he dorssaa yarshshidi , bitaniyaa naaquwaa atto giissees; bitaneekka ba naaquwaa ubbaappe maarettana &quot; yaagiis .
goday muusessi hagaadan yaagidi yootiis;
&quot; aaroonanne a attuma naata hagaadan yaagada azaza; xuuggiyo yarshshuwaassi de7iya wogay hagaa: xuuggiyo yarshshoy qammay wonttana gakkanaashin yarshshiyo sohuwan de7o . tamaykka yarshshiyo sohuwan mule wode eexxiiddi de7o .
qeesee liinuwaappe doodettida qamisiyaanne suriyaa maayidi , xuuggiyo yarshshuwaa tamay mi simmin attida bidinttaa denttidi , yarshshiyo sohuwaa miyyiyan laalo .
hegaappe guyyiyan , he maayuwaa qaari wotti hara maayuwaa maayidi , he bidinttaa dunkkaanidosaappe gaxi efiidi , higgiyaadan geeyida sohuwan qolo .
yarshshiyoosaa bolli de7iya tamay to7ennan ubba wode eexxiiddi de7o . qeesee maallado maallado mittaa an gujji gujjidi wotto . xuuggiyo yarshshuwaakka he mittaa bolli maaran wottidi , issippetettaa yarshshuwaa handdaa a bolli xuuggo .
tamay yarshshiyoosaa bolli ubba wode eexxiiddi de7o; to7anawu koshshenna .
&quot; kattaa yarshshuwaassi imettida wogay hagaa: aaroona zare gidiya qeeseti yarshshiyo sohuwaappe sintta baggaara godaa sinttan yarshshona .
qeesee lo77o xiilliyaappe kophphiyaagaanne zaytiyaa ekkidi , kattaa yarshshuwaa bolli de7iya ixaana ubbaakka denttidi , godaassi sawuwaa tonggu giya yarshsho oottidi , hassayissiyaabaa gidanaadan yarshshiyoosaa bolli xuuggo .
hegaappe attidaagaa aarooninne a attuma naati moona; hegaa eti irshshoy yegettibeenna oytta ootti uukkidi , dunkkaaniyaa dabaabaa giddon de7iya geeshsha sohuwan moona .
he oyttay irshshuwaa yeggennan uuketto . hegaa taayyo taman xuuggiyo yarshshuwaappe eta gakkiyaagaa taani etayyo immaas . nagaraa yarshshuwaadaaninne naaquwaa yarshshuwaadan ikka ubbaappe aadhdhida geeshsha .
godaassi taman xuuggiyo yarshshuwaappe eta gakkiyaagaa gidiyo gishshawu , yiya layttatunkka aaroona zare gidiya attumaageeti ubbay hegaa moona . he yarshshuwaa bonchchiya ay asinne geeshsha gidana yaaga &quot; yaagiis .
goday qassikka muusessi hagaadan yaagidi yootiis;
&quot; aarooninne a attuma naati qeesetettaassi tiyettiyo gallassi issi kilo giraame gidiya lo77o xiilliyaa kattaa yarshsho oottidi godaassi ehoona . hegaappe baggaa maallado baggaa omarssi yarshshona .
he xiillee zaytiyan munaqetti lo77o walakettidi bashiyan uuketto; yarshsha . uukkidoogaa bunchchada , sawuwaa tonggu giya kattaa yarshsho oottada godaayyo
qassi aaroona attuma naatuppe a qeesetettaa laattanaadan tiyettiya ubbaykka he wogaa oottona . hegee godaassi ubbatoo yarshshiyo yarshsho gididi muleera xuugetto .
qeesee shiishshiyo kattaa yarshshuwaappe guyye attennan wuri xuugetto; appe aybinne meetettoppo &quot; yaagiis .
goday muusessi hagaadan yaagidi yootiis;
&quot; aaroonassinne a attuma naatussi , hagaadan yaaga; nagaraa yarshshuwaa wogay hagaa: godaayyo xuuggiyo yarshshuwaassi shiishshiyo mehee shukettiyo sohuwan nagaraa yarshshuwaassi shiishshiyo meheekka hegan godaa sinttan shuketto; ikka ubbaappe aadhdhida geeshsha .
he yarshshuwaa yarshshiya qeesee dunkkaaniyaa dabaabaa giddon de7iya geeshsha sohuwan mo .
he ashuwaa bochchiya aybinne geeshsha gidana; qassi shukkishin ay maayuwaa bollinne suuttay xacettikko , he maayoy geeshsha sohuwan meecetto .
ashoy doysettido urqqa miishshay meqqo; birata disttiyan doyssidobaa gidikko , he disttiyaa qaacidi haattan shokkirgganawu koshshees .
qeesetu zariyaappe attuma asa gidida ooninne he ashuwaa mo; he ashoy keehi geeshsha .
gido shin geeshsha sohuwan nagaraa atto giissanawu a suuttaa ekkidi , dunkkaaniyaa giddo gelissido ay mehiyaa ashuwaanne maanawu koshshenna; i taman xuugettanawu koshshees .
&quot; naaquwaa yarshshuwaa wogay hagaa: ikka ubbaappe aadhdhida geeshsha .
xuuggiyo yarshshuwaassi shiishshiyo mehiyaa shukkiyo sohuwan naaquwaa yarshshuwaa mehiyaakka shukkona; a suuttaakka yarshshiyoosaa miyyetun caccafona .
qassi a handdaa ubbaa , hegeekka nasiyaa handdaa , qantta ashuwaa maayida handdaa ,
naa77u kilahota , shinccaa matan de7iya eta maayida handdaanne tiriyaa maayida handdaa kilahotuura issippe yarshsho oottidi shiishsho .
taman xuuggidi godaayyo yarshshiyo yarshshuwaadan , he shiiqida handdaa qeesee yarshshiyoosaa bollan wottidi xuuggo; hegee naaquwaa yarshshuwaa .
qeese zare gidida attuma asi ubbi he yarshshuwaa ashuwaa mo . he yarshshoy ubbaappe aadhdhida geeshsha gidiyo gishshawu , geeshsha sohuwan mo .
&quot; naaquwaa yarshshoy nagaraa yarshshuwaakka mala; eta naa77aa wogay issuwaa . hegeenne yarshshettida mehiyaa ashoy nagaraa atto giissanawu yarshshuwaa yarshshida qeesiyaassi imettees .
ooninne xuuggiyo yarshshuwaa ehin ekkidi yarshshiya qeesee he mehiyaa galbbaa baayyo ekko .
coociyan komppettida kattaa yarshsho ubbaynne oton doysettida woykko bashen uukettida ubbaykka he yarshshuwaa yarshshida qeesiyaassi imettees .
qassi zaytiyan munaqettida woykko munaqettibeenna kattaa yarshsho ubbay aaroona naatu ubbaassi imettees; eti hegaa hircciyan shaakki ekkona .
&quot; asi issippetettaa yarshshuwaa godaassi yarshshiyo wode ayyo de7iya wogay hagaa:
i shiishshiyo issippetettaa yarshshoy galata yarshsho gidikko , he yarshshuwaara issippe zaytiyan munaqqido , irshsho yeggennan uukkido oyttaa , zaytiyan tiyido , irshshoy gelibeenna lee7e lichchakkuwaanne zaytiyan loytti munaqqido , liiqo xiilliyaappe uukettida komppuwaa shiishsho .
he galataayyo shiishshiyo issippetettaa yarshshuwaara issippe irshshuwaa yeggido munaqaappe uukettida oyttaakka imota oottidi shiishsho .
qassi he ubba qommo oyttatuppekka i issuwaa issuwaa denttidi , godaassi yarshsho oottidi eho . hegee issippetettaa yarshshuwaa suuttaa caccafida qeesiyaassi imetto .
he mehiyaa ashoy he yarshshettido gallassi meetetto; maalladossi aybinne attoppo .
&quot; shin a yarshshoy shiiquwaa gattiyoogaa woykko ba dosan coo immiyo issippetettaa yarshsho gidikko , he yarshshuwaa ashoy he yarshshido gallassi meetetto; appe attiyaagee qassi wonttetta gallassikka meetetto .
he yarshshuwaa ashuwaappe palahidi heezzantto gallassa gakkanaashin gam77iyaagee de7ikko , hegee taman xuugetto .
issi asi shiishshido issippetettaa yarshshuwaa ashuwaappe awugeenne heezzantto gallassi meetettikko , a yarshshoy ekettenna; i yarshshidobaadankka qoodettenna . he yarshshoy tuna; appe miida ooninne ba nagaran oyshettees .
&quot; tunabaa aybanne bochchida ashoy meetettoppo; i taman xuugettanawu koshshees . hara ashuwaa gidikko , wogan geeshsha gidiya asi ooninne maana giikko mo .
shin issi asi tuna gidi uttidi , godaayyo shiishshido issippetettaa yarshshuwaa ashuwaappe miyaabaa gidikko , he asi ba asaa giddoppe bohetto .
qassi issi asi tunabaa aybanne bochchikko asaa tunatettaa gidin woykko tuna mehe gidin , woykko hara sheneyiya tunabaa bochchikkonne simmidi godaayyo yarshshido issippetettaa yarshshuwaa ashuwaappe miikko , he uray ba asaa giddoppe bohetto yaaga &quot; yaagiis .
muusessi hagaadan yaagidi yootiis;
asaassi hagaadan yaaga; korima woykko dorssa woykko deeshsha ashuwan modhdho zawaa mulekka mooppite .
hayqqida mehiyaa woykko do7i worido mehiyaa modhdhuwaakka harabawu go7ettiteppe attin , appe aybanne mooppite .
ayssi giikko , godaayyo taman xuuggiyo yarshshuwaassi shiishshiyo mehiyaa modhdhuwaa miya ooninne ba asaa giddoppe bohetto .
intte de7iyo sohuwan awan gidikkokka , kafo suuttaa , mehe suuttaa woykko harabaa ayba suuttaanne mooppite .
suutta miya ay asinne , he asi ba asaa giddoppe bohetto yaaga &quot; yaagiis .
goday muusessi hagaadan yaagidi yootiis;
&quot; israa7eela asaassi hagaadan yaaga; godaayyo issippetettaa yarshshuwaa shiishshiya ay asinne he issippetettaa yarshshuwaappe shaakkidi , ba huuphe imotaa dummayidi godaayyo shiishsho .
hegaa i godaayyo taman xuuggiyo yarshsho oottidi , ba kushiyan ekkidi eho; qassi modhdhuwaakka anggaasuwaara eho; ehiidi , anggaasuwaa wuxaawuxiyo yarshsho oottidi , godaa sinttan wuxaawuxo .
qeesee yarshshiyoosaa bollan modhdhuwaa xuuggo; shin anggaasoy aaroonassinne a attuma naatussi imetto .
intte issippetettaa yarshshuwaappe ushachcha gedaa imota oottidi qeesiyaassi immite .
hegee ushachcha geday aaroona attuma naatuppe issippetettaa yarshshuwaa suuttaanne modhdhuwaa yarshshiyaagaassi a gakkiya a qommuwaa .
taani israa7eela asaa issippetettaa yarshshuwaappe wuxaawuxido anggaasuwaanne yarshshuwawu shiishshido gedaa ekkada , qeesiyaa aaroonassinne a attuma naatussi immaas; hegee eta gakkiya eta qommo gidiyo gishshawu , israa7eela asay merinawu hegan etawu immiiddi daana yaagada yoota &quot; yaagiis .
aarooninne a attuma naati qeese gididi , godaayyo oottanawu sunttettido galassi godaassi shiishshido taman xuuggiyo yarshshuwaappe hegee etayyo qommo gididi imettiis .
goday eta qeesetettaassi tiyido gallassi , hegaa etayyo immana mala , israa7eela asaa ubbaa azaziis; sintta yeletan ubbankka hagee woga gididi oosettees .
simmi hageeti , xuuggiyo yarshshuwaassi , kattaa yarshshuwaassi , nagaraa yarshshuwaassi , naaquwaa yarshshuwaassi , qeesetettaassi tiyettiyo wode yarshshiyo yarshshuwaassinne issippetettaa yarshshuwaassi imettida wogata .
ha wogati israa7eela asay siinaa bazzuwan bantta yarshshuwaa godaassi yarshshana mala goday azazido gallassi , siinaa deriyaa bollan goday muusa azazido wogata .
goday muusessi hagaadan yaagidi yootiis;
&quot; aaroonanne a attuma naata qassi etaara issippe , qeesetettaa maayuwaa , tiyiyo zaytiyaa , nagaraa yarshshuwaassi shukkiyo korimaa , naa77u dorssa orggetanne , irshshuwaa yeggennan uukkido oyttaa wottiyo masoofiyaa ekkada ya .
qassi israa7eela asa ubbaakka xeegada , dunkkaaniyaa kare shiishsha &quot; yaagiis .
yaagin muusee goday azazidoogaadan oottiis; asaykka ubbay dunkkaaniyaa karen shiiqiis .
shiiqin muusee asaassi , &quot; oottana mala goday azazidoogee hagaa &quot; yaagiis .
muusee aaroonanne a attuma naata ehiidi , haattan meecciis .
meeccidi aaroona qoliyaa mayzziis; danccuwaakka danccissiis . qassi adussa qoliyaa mayzzidi , a bollan eefuudiyaa mayzziis . eefuudiyaa hiillatidi daddido qabattuwan aaroonaara gattidi qachchiis .
qassi tiran wottiyoogaa aaroona bollan aattidi , a giddon uriimiyaanne tumiimiyaa wottiis .
qassikka aaroona huuphiyan shaashiyaa enccurssaa wottiis . goday muusa azazidoogaadan he enccurssaa bollan sintta baggaara worqqa madaaliyaa , worqqaappe medhdhido akiliiliyaa misiliyaa wottiis .
yaatoogaappe guyyiyan muusee tiyiyo zaytiyaa ekkidi , dunkkaaniyaanne dunkkaaniyaa giddon de7iya miishsha ubbaa tiyiis; tiyidi eta dummayiis .
qassi he zaytiyaappe ekkidi , yarshshiyoosaa bolli laapputoo caccafiis; yarshshiyoosaa , a miishshata , meechcha keriyaanne a wottiyoogaa , dummayanawu he zaytiyan tiyiis .
qassi he tiyiyo zaytiyaappe amaraa aaroona huuphiyan tigidi , a dummayiis .
goday muusa azazidoogaadan , muusee aaroona attuma naata sinttawu aattidi , qoliyaa mayzziis; mayzzidi danccuwan danccissiis . eta huuphiyankka shaashiyaa enccurssaa wottiis .
hegaappe guyyiyan , nagaraa yarshshuwaassi korimaa muusee aattiis; aattin aarooninne a attuma naati he korimaa huuphiyan bantta kushiyaa wottidosona .
muusee he korimaa shukkiis; shukkidi a suuttaappe ba biradhdhiyan ekkidi , yarshshiyoosaa kaceta tiyidi , yarshshiyoosaa geeshshiis; qassi yarshshiyoosaa nagaraa atto giissanawu attida suuttaa appe garssaara gussidi , xoossaassi dummayiis .
qantta ashuwaa kammida handdaa ubbaa , tiriyaa maayida handdaa , naa77u kilahotanne eta kammida handdaa ekkidi , muusee yarshshiyoosaa bollan wottidi xuuggiis .
shin goday muusa azazidoogaadan , galbbaa , korimaappe attidaagaanne tociyaa dunkkaanidosaappe gaxi kessidi , taman xuuggiis .
yaatidi simmidi muusee xuuggiyo yarshshuwaassi haniya dorssa orggiyaa ehiis; ehin aarooninne a attuma naati he dorssaa orggiyaa huuphiyan bantta kushiyaa wottidosona .
muusee he dorssa orggiyaa shukkiis; shukkidi a suuttaa yarshshiyoosaa miyyetu ubban caccafiis .
qassi dorssa orggiyaa ashuwaakka a qommuwan qommuwan pariis; paridi parettaa , huuphiyaanne handdaa yarshshiyoosaa bolli wottidi muusee xuuggiis .
qantta ashuwaanne guyye gedata haattan meeccoogaappe guyyiyan , dorssaa muleera godaassi taman xuuggiyo , sawuwaa tonggu giya yarshsho oottidi , goday muusa azazidoogaadan yarshshiyoosaa bollan wottidi xuuggiis .
hegaappe guyyiyan , qeesetettaassi tiyettiyo wode shiishshiyo naa77antto dorssaa muusee ehiis; ehin aarooninne a attuma naati he dorssaa huuphiyan bantta kushiyaa wottidosona .
muusee he dorssaa shukkiis; shukkidi a suuttaappe ekkidi , aaroonassi ushachcha hayttaa xeeraa , ushachcha kushiyaa wogga biradhdhiyaanne , ushachcha tohuwaa wogga biradhdhiyaa tiyiis .
qassi muusee aaroona attuma naatakka sinttawu ehiidi , he suuttaappe ekkidi , eta ushachcha hayttaa xeeraa , eta ushachcha kushiyaa wogga biradhdhiyaanne eta ushachcha tohuwaa wogga biradhdhiyaa tiyiis . hegaappe guyyiyan , muusee attida suuttaa yarshshiyoosaa miyyetu ubban caccafiis .
yaatidi modhdhuwaa , nasiyaa , qantta ashuwaa maayida handdaa , tiriyaa maayida handdaa , naa77u kilahotanne eta maayida handdaanne ushachcha gedaa ekkiis .
qassi irshshuwaa yeggennan uukkido oyttaa wottiyo godaa sinttan de7iya masoofiyaappe issi komppuwaa , zaytiyaara uukkido issi oyttaanne issi lee7e lichchakkuwaa ekkidi , hageeta modhdhuwaa bollaaninne ushachcha gedaa bollan wottiis .
i ha qumaa ubbaa aaroona kushiyaaninne a attuma naatu kushiyan wottiis; wottin eti godaa sinttan wuxaawuxiyo yarshsho oottidi wuxaawuxidosona .
hegaappe guyyiyan , muusee he qumaa eta kushiyaappe ekki , xuuggiyo yarshshuwaara gattidi , qeesetettaassi tiyettiyo wode godaassi taman xuuggidi shiishshiyo , sawuwaa tonggu giya yarshshuwaadan , yarshshiyoosaa bollan wottidi xuuggiis .
qassi muusee anggaasuwaa ekkidi , wuxaawuxiyo yarshsho oottidi godaa sinttan wuxaawuxiis; goday muusa azazidoogaadan , qeesetettaassi tiyettiyo wode yarshshiyo dorssa orggiyaa ashuwaappe hegee muusa gakkiya a qommuwaa .
muusee tiyiyo zaytiyaappenne yarshshiyoosaa bollan de7iya suuttaappe ekkidi , aaroona bollinne a maayuwaa bolli , qassi a attuma naatu bollinne , eta maayuwaa bollikka caccafiis; yaatidi aaroonanne a maayuwaa qassi a naatanne a naatu maayuwaakka dummayiis .
muusee aaroonanne a attuma naata hagaadan yaagiis; &quot; ashuwaa dunkkaaniyaa karen doyssite; doyssidi , aarooninne a naati hegaa moona yaagada taani azazidoogaadan , qeesetettaassi tiyettiyo wode shiishshiyo yarshshuwaa wottiyo masoofiyaa giddon de7iya yarshsho oyttaara hegan miite .
he ashuwaappenne oyttaappe palahidaagee de7ikko taman xuuggite .
qeesetettaassi tiyiyo wogay laappun gallassaa ekkiyo gishshawu , he intte qeesetettaassi tiyettiyo laappun gallassay wuranaashin , dunkkaaniyaa penggeppe kare kiyoppite .
ha hachchi oosettidaagee goday azazin , intte nagaraa atto giissanawu oosettiis .
dunkkaaniyaa penggen laappun gallassa kumettaa gallassinne qamminne takkite; godaa wogaakka naagite; ixxikko intte hayqqana . tana goday azazidoogee hagaa &quot; yaagiis .
yaagin aarooninne a naati goday muuse baggaara azazidobaa ubbaa oottidosona .
hosppuntta gallassan muusee aaroonanne a naata , qassi israa7eela cimatakka xeesiis .
xeesidi aaroona hagaadan yaagiis; &quot; nagaraa yarshshuwaassi issi korimaa , qassi xuuggiyo yarshshuwaassi issi dorssa orggiyaa godaa sintti shiishsha . meheti naa77aykka tilla bollaara de7iyaageeta gidona .
qassi israa7eela asaa hagaadan yaaga; goday hachchi intteyyo qoncciyo gishshawu , a sinttan yarshshanawu , nagaraa yarshshuwaassi issi deeshsha orggiyaa , xuuggiyo yarshshuwaassi tilla bollaara de7iya issi laytta maraanne issi laytta dorssaa ,
issippetettaa yarshshuwaassi issi korima mirgguwaa , issi dorssa orggiyaanne zaytiyan munaqettida kattaa yarshshuwaa ehiite yaaga &quot; yaagiis .
eti muusee azazidobaa ubbaa xoossaa dunkkaaniyaa sintti ehiidosona; yaatidi maabara ubbay shiiqidi , godaa sinttan eqqidosona .
muusee eta , &quot; godaa bonchchoy intteyyo qonccana mala , intte oottanaadan goday inttena azazidoogee hagaa &quot; yaagiis .
qassi muusee aaroonakka hagaadan yaagiis; &quot; yarshshiyoosaakko haa shiiqa; shiiqada ne nagaraa yarshshuwaanne ne xuuggiyo yarshshuwaa yarshsha; yaatada ne huuphe nagaraanne ne asaa nagaraakka atto giissa . qassi goday azazidoogaadan , asay shiishshiyo yarshshuwaa yarshshada , eta nagaraakka atto giissa &quot; yaagiis .
yaagin aarooni yarshshiyoosaakko yiidi , ba huuphe nagaraassi yarshsho ootti shiishshido korimaa shukkiis .
shukkin aaroona naati suuttaa ekkidi ayyo ehiidosona; i ba kushiyaa biradhdhiyaa he suuttan yeddi kessidi , yarshshiyoosaa kaceta bochchiis; attida suuttaakka yarshshiyoosaappe garssa baggaara gussiis .
goday muusa azazidoogaadan , qassi he nagaraa yarshshuwaa ashuwaappe modhdhuwaa kilahotanne tiriyaa maayida handdaa yarshshiyoosaa bollan wottidi xuuggiis .
shin attida ashuwaanne galbbaa dunkkaanidosaappe kare kessidi xuuggiis .
hegaappe guyyiyan , aarooni xuuggiyo yarshshuwaa shukkiis; shukkin a naati suuttaa ekkidi ayyo ehiidosona; ehin i yarshshiyoosaa miyyetu ubbaa caccafiis .
qassi eti xuuggiyo yarshshuwaa qommuwan qommuwan kessidi , huuphiyaarakka ayyo ehiidosona; ehin i yarshshiyoosaa bollan wottidi xuuggiis .
qantta ashuwaanne tohotakka haattan meeccidi , yarshshiyoosaa bollan de7iya xuuggiyo yarshshuwaa bollan wottidi xuuggiis .
hegaappe guyyiyan , aarooni asaa yarshshuwaa shiishshiis; i asaa nagaraa yarshshuwaassi gidiya deeshsha orggiyaa ekkidi shukkiis; shukkidi kase baagaadankka eta nagaraassi yarshshiis .
qassi i xuuggiyo yarshshuwaa mehiyaa ehiidi , wogay azaziyoogaadan oottidi yarshshiis .
kattaa yarshshuwaakka shiishshiis; appe issi zolle gidiyaagaa ekkidi , maallado maallado xuuggiyo yarshshuwaappe haraa yarshshiyoosaa bollan wottidi xuuggiis .
aarooni qassikka asaa issippetettaa yarshshuwaassi korimaanne dorssa orggiyaa shukkiis; shukkin a attuma naati suuttaa ayyo ehiidosona; ehin i he suuttaa ekkidi , yarshshiyoosaa miyyetu ubbaa caccafiis .
qassi korimaanne dorssa orggiyaa ashuwaappe modhdhuwaa , nasiyaa , qantta ashuwaa maayida handdaa , kilahotanne tiriyaa maayida handdaa aaroona naati ayyo ehiidosona .
eti he handdaa anggaasuwaa bolli bollaara wottin , aarooni yarshshiyoosaa bollan hegaa xuuggiis .
shin goday muusa azazidoogaadan , aarooni anggaasotanne ushachcha gedaa wuxaawuxiyo yarshsho oottidi , godaa sinttan wuxaawuxiis .
hegaappe guyyiyan , aarooni ba kushiyaa asaakko zaari denttidi eta anjjiis . i nagaraa yarshshuwaa , xuuggiyo yarshshuwaanne issippetettaa yarshshuwaa yarshshoogaappe guyyiyan , yarshshiyoosaappe duge wodhdhiis .
wodhdhin muuseenne aarooni xoossaa dunkkaaniyaa giddo gelidosona; eti hegaappe kiyido wode , asaa anjjidosona . yaatin godaa bonchchoy asa ubbaassi beettiis .
godaa sinttappe tamay wodhdhidi , yarshshiyoosaa bollan de7iya xuuggiyo yarshshuwaanne modhdhuwaa miis . asay ubbay hegaa be7ido wode ililiis; qassi eti bantta som77uwan sa7aa bochchidi gufannidosona .
aaroona attuma naati , naadaabinne abiihu , bantta ixaanaa cuwayiyo miishshaa miishshaa ekkidi , a bollan tamaa wottidosona; wottidi tamaa bolli qassi ixaanaa qolidosona; yaatidi , goday eta azazibeenna , geeshsha gidenna tamaa godaa sinttan shiishshidosona .
hegaa gaasuwan godaa matappe tamay yiidi , eta mi aggiis; etikka godaa sinttan hayqqi aggidosona .
hegaappe guyyiyan , muusee aaroona , &quot; goday , taani ta mati shiiqiyaageeta ta geeshshatettaa bessana . qassi asa ubbaa sinttan taani bonchchettana giidi haasayidoogee be7a hagaa &quot; yaagiis . yaagin aarooni co77u giis .
muusee aaroona aawaa ishaa uzi7eela attuma naata , mishaa7eelanne elxxaafaana xeegidi , &quot; haa yiite; yiidi intte aawaa ishaa naatu ahaa xoossaa dunkkaaniyaa sinttappe denttidi , dunkkaanidosaappe gaxi kessite &quot; yaagiis .
hegaa gishshawu eti yiidi , muusee azazidoogaadan , eta qeesetettaa maayuwaara eta ahaa tookkidi , dunkkaanidosaappe gaxi kessidosona .
hegaappe guyyiyan , muusee aaroonanne a attuma naata , el77aazaranne itaamaara hagaadan yaagiis; &quot; intte hayqqenna malanne , goday maabara ubbaa bollan hanqqettenna mala , intte huuphiyaa meedissoppite; intte maayuwaakka pooshshoppite . shin intte ishati , israa7eela asati , goday ba eettido taman xuuggidoogeetussi yeekkana giikko eti yeekkona .
qassikka intte dunkkaaniyaa penggeppe kare kiyoppite; kiyikko intte hayqqana; ayssi giikko goday tiyiyo zaytee intte bollan de7ees &quot; yaagiis . yaagin etikka muusee giidoogaadan oottidosona .
goday aaroona hagaadan yaagiis;
&quot; intte hayqqenna mala , dunkkaaniyaa giddo geliyo wode , neenikka ne naatikka woyne eessaa woykko hara mattoyiya ushsha uyoppite; hegee sinttappe yaana yeletaassikka merinawu higge gididi de7ana .
intte geeshshabaanne geeshsha gidennabaa qassi tunabaanne tuna gidennabaa shaakkidi erite .
goday muuse baggaara yootido woga ubbaakka israa7eela asaa tamaarissite &quot; yaagiis .
muusee aaroonanne attida a attuma naata el77aazaranne itaamaara hagaadan yaagiis; &quot; godaassi taman xuuggiyo yarshshuwaappe attida kattaa yarshshuwaa ekkite; ekkidi irshsho yeggennan uukkite; yaatidi i keehippe geeshsha gidiyo gishshawu , yarshshiyoosaa matan a miite .
godaassi taman xuuggiyo yarshshuwaappe hegee nenanne ne attuma naata gakkiya intte qommuwaa gidiyo gishshawu , hegaa intte geeshsha sohuwan miite; ayssi giikko , goday tana hegaadan oottana mala azaziis .
shin wuxaawuxettida anggaasuwaanne shiiqida gedaa neeni , ne attuma naatinne ne macca naati geeshsha sohuwan miite . ayssi giikko , hegee israa7eela asay shiishshiyo issippetettaa yarshshuwaappe nenanne ne attuma naata gakkiya intte qommuwaa .
godaassi yarshshido gedaanne wuxaawuxido anggaasuwaa asay taman xuuggiyo modhdhuwaara issippe gattidi , godaa sinttan wuxaawuxiyo yarshshodan wuxaawuxanawu ehaana . goday azazidoogaadan , hegee neessinne nenaara de7iya ne attuma naatussi merinawu inttena gakkiya intte qommo gidana &quot; yaagiis .
muusee nagaraa yarshuwaa deeshshay waanidaakko eranawu koyidi oychchiis; oychchidi i xuugettiichchidoogaa erido wode , attida aaroona attuma naata , el77aazaranne itaamaara hanqqettiis; hanqqettidi eta ,
&quot; nagaraa yarshshoy keehippe geeshsha; qassi hegeekka asaa nagaraa godaa sinttan atto giissana mala intteyyo imettiis; yaatin intte a geeshsha sohuwan ayssi mibeekketii ?
he mehiyaa suuttay xoossaa dunkkaaniyaa giddo gelibeennaagaa gidishin , taani inttena azazidoogaadan , intte a he geeshsha sohuwan maanawu bessees; shin aggideta &quot; yaagiis .
yaagin aarooni muusa , &quot; be7a; asati hachchi bantta nagaraa yarshshuwaanne xuuggiyo yarshshuwaa godaa sintti ehiidosona; gidikkonne qassi hagaa malabay ta bolli gakkiis . yaatin woni taani nagaraa yarshshuwaa hachchi miidabaa gidiyaakko , goday ufayttanaagaa shin attideeshsha ? &quot; yaagiis .
muusee hegaa siyido wode , he zaaroy a aliis .
goday muusanne aaroona hagaadan yaagiis;
&quot; israa7eela asawu hagaadan yaagidi yootite; biittaa bollan de7iya mehetu ubbaappe intte maana mehetinne do7ati hageeta .
qinccafilee wuri phalqqettidoogeetanne waammotiya meheta ubbaa miite .
shin waammo xalaalaa waammotiyaageeta woykko qassi qinccafile xalaalay phalqqettidoogeeta mooppite .
hegeetikka gaameelaa , guppalliyaanne harbbaynnuwaa mooppite;
ayssi giikko , eti waammootiyaageeta gidikkonne , etawu qinccafilee phalqqetta gidenna gishshawu , eti intteyyo tuna .
gudunttaakka mooppite; ayssi giikko , ayyo qinccafilee phalqqetta gidikkonne , waammotenna gishshawu , i intteyyo tuna .
intte hageetu ashuwaa mooppite; eta bawutaakka bochchoppite; eti intteyyo tuna .
&quot; haattaa giddon de7iya meretatu ubbaappe intte maanaageeti hageeta . abbaa giddon gidin woy qassi goggiya haattaa giddon gidin de7iya ubbaappe moliyaagaa mala qefeenne poqoy de7iyo ubbaa miite .
shin abbaa giddon woykko shaafan sham77i sham77iya meretatuppenne shemppoy de7iyo , qaaxxiya meretatuppe moliyaagaa mala qefeenne poqoy baynna ubbay intteyyo tuna .
hageeti intteyyo tuna; eta ashuwaa mooppite; eta bawutaakka bochchoppite .
qefeenne poqoy baynna haatta giddon de7iya meretati ubbay intteyyo tuna .
&quot; kafotuppe tuna gidiyo gishshawu intte meennaageeti hageeta: argganttaa , bazzo ankkuwaa , karetta ankkuwaa ,
xinggilliyaa , qoolliyaa zare ubbaa ,
qooraase zare ubbaa
yanchchaa , cancciya guttuwaa , haatta kafuwaa , gace zare ubbaa ,
qeeri guttuwaa , adussa qooree de7iyo haatta kafuwaa , wogga guttuwaa ,
haatta kuttuwaa , mole kafuwaa , bawuta ankkuwaa ,
shimalaanne saabiissaa giyo haatta kafotu zare ubbaa , jinjjilaatiyaanne wurkkaawurkkuwaa .
&quot; qefeera de7iya oyddu tohuwan hemettiya qeeri meretati ubbay intteyyo tuna .
gidikkonne , qefee de7iyo oyddu tohuwan hemettiyaageetuppe eta tohuwaappe bollaara guppanawu maaddiya geday de7iyoogeeta miite .
hegeetikka , boole zare ubbaa , ukkubbo zare ubbaanne gumbburo zare ubbaa .
shin hara qefeera de7iya oyddu tohoy de7iyo meretati ubbay intteyyo tuna .
&quot; hageeti inttena tunissana; eta bawutaa bochchiya ubbay omarssi gakkanaashin tuna gidana .
hageetu bawutaa denttiya ooninne ba maayuwaa meecco; shin gidikkonne omarssi gakkanaashin i tuna .
qinccafilee de7iiddi phalqqetta gidennaageeti woy qassi , waammotennaageeti ubbay intteyyo tuna; eta bochchiya oonikka qassi tuna .
oyddu tohotun hemettiya mehe ubbaappe garawatu ginddiyaa mala ginddiyan hemettiyaageeti intteyyo tuna; qassi eta bawutaa bochchiya oonikka omarssi gakkanaashin tuna .
hegeetu bawutaa denttiya ooninne ba maayuwaa meecco; shin gidikkonne omarssi gakkanaashin i tuna . etikka intteyyo tuna .
&quot; sa7aara hemettiyaageetuppe hageeti intteyyo tuna: occoy , eceree , dumma dumma qommo zaree ,
geeggee , hawulaashoy , korchchee , wakkallaynne shaaqanchchay .
sa7aara hemettiya ubbatuppe intteyyo tuna gidiyaageeti hegeeta; etappe hayqqidabaa bochchiya ubbi omarssi gakkanaashin tuna .
etappe hayqqidabi ayba bolli kunddikkokka he eti a bolli kunddido miishshay tuna; mitta miishsha woykko maayo woykko galbba woykko qarcciita gidinkka , go7ettiyo miishsha ubbaa haatta giddon wottite; hegee omarssi gakkanaashin tuna; hegaappe guyyiyan , geeshsha gidana .
ha sa7aara hemettiyaageetuppe issuwaa bawutay ay urqqa miishshaa giddon kunddikkokka , a giddon de7iyaabi ubbi tuna; he miishshaa menttite .
he miishshaa giddon de7iya haattaappe miyo ay quma bolli xokkikkokka , he qumay tuna; qassi uyiyoobi aybanne gido , he miishshaa giddon de7ikko , ikka tuna .
hageetu ahi a bolli kunddiyoobi ayba gidikkokka tuna . coociyaa woy kattiyo urqqa miishshaa gidikkokka menttite; eti intteyyo tuna .
hageetu bawutay bochchiyoobay ubbay tuna gidikkonne , pulttoynne haatta ollay geeshsha .
eta bawutaappe issoy zeranawu wottido zeretta kattaa bolli kunddikko , hegee tunenna .
shin he zerettaa bolli haatti gukki simmin , eta bawutaappe issoynne a bolli kunddikko , he zerettay intteyyo tuna .
&quot; qassi intte miyo mehetuppe issoy hayqqin , a bawutaa bochchiya ooninne omarssi gakkanaashin tuna .
ooninne he mehiyaa bawutaappe miikko , ba maayuwaa meecco; omarssi gakkanaashin i tuna; qassi ooninne a bawutaa tookkidi denttikko , ba maayuwaa meecco; omarssi gakkanaashin i tuna .
&quot; sa7aara gooshettiya mereta ubbay intteyyo tuna; a mooppite .
uluwan gooshettiyaabaa gidin , woy oyddu gediyan hemettiyaabaa gidin , woy qassi daro gedee de7iyoobaa gidinkka , sa7aara gooshettiya mereta ubbay tuna gidiyo gishshawu a mooppite .
sa7aara gooshettiya mereta ubban intte huuphiyawu tunoppite; qassi etan intte asatettaa tunissoppite .
taani , goday , intte xoossaattenne . taani geeshsha gidiyo gishshawu , inttekka inttena dummayidi , geeshsha gidite . sa7aara gooshettiyaabatun intte asatettaa tunissoppite .
ayssi giikko , taani intte xoossaa gidanawu , inttena gibxxe biittaappe kessida godaattennee . hegaa gishshawu , taani geeshsha gidiyo gishshawu , inttekka geeshsha gidite yaagite &quot; yaagiis .
mehetu , kafotu , haatta giddon paxa qaaxxiya meretatu ubbatunne sa7aara hemettiya meretatu ubbatu wogay hagaa .
hegeenne intte tunaanne geeshshaa , qassi shemppoy de7iyo meretatuppe miyoogeetanne meennaageeta shaakkidi eranaassa .
goday muusa hagaadan yaagiis;
&quot; israa7eela asaassi hagaadan yaagada yoota; issi maccaasiyaa shahaarada attuma na7a yelikko , ba kushe qitay yiido wode a tuna gidiyoogaadankka , hegaadan a laappun gallassay gakkanaashin tuna gidana .
hosppuntta gallassi na7ay qaxxarettanawu koshshees .
hegaappe guyyiyan , maccaasiyaa ba yeluwaa suuttay xi77ana gakkanaashin , hasttamanne heezzu gallassaa takku; qassi ba geeyiyo gallassati wurana gakkanaashin , geeshshabaa aybanne bochchuppu; xoossaa dunkkaaniyaakka geluppu .
&quot; shin issi maccaasiyaa macca na7a yelikko , ba kushe qitay yiido wode a tuna gidiyoogaadankka , hagaadan naa77u saamintta gakkanaashin , a tuna gidana; hegaappe guyyiyan , ba yelo suuttay xi77ana gakkanaashin usuppun tammanne usuppun gallassaa takku .
&quot; maccaasiyaa attuma na7a gidin macca na7a gidin yelada , ba geeyiyo wodiyaa wurssoogaappe guyyiyan , xuuggiyo yarshshuwaassi issi laytta dorssaanne nagaraa yarshshuwaassi qassi issi haraphphiyaa buuba woykko issi mara haraphphiyaa xoossaa dunkkaaniyaa penggen de7iya qeesiyaakko ehu .
qeesee hegaa godaa sinttan yarshshidi , i nagaraa atto giissees; yaatobare a ba yelo suuttaa gogettaappe geeyawusu . attuma na7a woykko macca na7a yeliya maccaasee wogay hegaa .
&quot; shin issi laytta dorssa orggiyaa ehaanawu iyyo miishshi gidana xayikko , naa77u buuba haraphpheta woykko naa77u mara haraphpheta ehu; etappe issoy xuuggiyo yarshshuwaassa; issoy qassi nagaraa yarshshuwaassa; yaatobare qeesee hegeeta yarshshidi , i nagaraa atto giissees; akka geeshsha gidawusu yaaga &quot; yaagiis .
goday muusanne aaroona hagaadan yaagiis;
&quot; ay asa bollinne kixi wodhdhikko , woykko xuussa masuntti woykko ilahi kiyikkonne qassi hegeekka a galbban hanttaara goga harggiyawu laamettikko , he bitaniyaa qeesiyaa aaroonakko woykko qeese gidiya a attuma naatuppe issuwaakko ehoona .
ehin qeesee a gogaa bollan de7iya masunttaa be7o . he masunxxida sohuwan de7iya ikisee booxxikkonne , masunttaykka ollatikko , hegee hanttaara goga hargge . qeesee hegaa be7idi , he bitanee tuna gidiyoogaa erisso .
shin a gogaa bollan de7iya masunttay booxxikkokka , gogaappe kanttidi ollatibeennabaa gidikkonne he masunttaa bollan de7iya ikisee booxxibeennabaa gidikko , qeesee he bitaniyaa dumma kifiliyan laappun gallassaa gorddidi wotto .
laappuntta gallassan qeesee a zaarettidikka be7o; i be7iyo wode masunttay bitaniyaa gogaa bollan aakkennan kaseegaadankka de7ikko , qeesee he bitaniyaa naa77anttuwaakka dumma kifiliyan laappun gallassaa gorddidi wotto .
qassikka laappuntta gallassan qeesee a be7o; be7iyo wode masunttay aakkiyoogaa aggidi xayi xayi biikko , qeesee i geeshsha gidiyoogaa erisso . hegee xuussappe attin harabaa gidenna; hegaa gishshawu , i ba maayuwaa meeccidi geeshsha gidees .
shin i geeyanawu bana qeesiyaa bessidoogaappe guyyiyan , he xuussay a gogaa bollan yaa aakki aakki biikko , i naa77anttuwaa bana bessanawu qeesiyaakko bo .
qeeseekka a be7o; he xuussay bitaniyaa gogaa bollan yaa aakki aakki biikko , qeesee i tuna gidiyoogaa erisso; ayssi giikko hegee hanttaara goga hargge .
&quot; oonanne hanttaara goga harggee oyqqikko , qeesiyaakko a ehoona .
ehin qeesee a be7o; be7iyo wode a gogaa bollan bootta kixay de7ikko , he kixay ikisiyaakka boottawu laammikkonne he kixaa giddon ashoy munni uttidabaa gidikko ,
hegee a gogaa bollan gam77ida hanttaara goga hargge gidiyo gishshawu , qeesee i tuna gidiyoogaa erisso . i tuna gidiyoogee erettiichchido gishshawu , a dumma kifiliyan gorddanawu koshshenna .
&quot; qassi hanttaara goga harggee bitaniyaa gogaa bollan aakkidi , huupheppe toho gakkanaashin ubban maayidabaa gidikko , qeesee be7o .
be7in he hanttaara goga harggee a bollaa ubbaa maayikko , qeesee i geeshsha gidiyoogaa erisso; a bollay muleerakka laamettidi bootta gidido gishshawu , i geeshsha .
shin he masunttaa giddoora munnida ashoy beettikko i tuna .
qeesee he munnidi ashuwaa be7o; be7idi he bitanee tuna gidiyoogaa erisso . he munnida ashoy hanttaara goga hargge gidiyo gishshawu , i tuna .
shin he munnida ashoy qassikka laamettidi booxxikko , he bitanee qeesiyaakko yo .
qeesee a be7o; be7in a masunttay booxxidabaa gidikko , he bitanee geeshsha gidiyoogaa qeesee erisso; yaatobare i geeshsha gidana .
&quot; issi asa bolli merkkoy wodhdhidi paxin ,
a sohuwan bootta kixay wodhdhikko woykko zo77ida ilahay kiyikko , he uray bana qeesiyaa besso .
qeesee a be7o; be7in he masunttay ollatikkonne masunttaa bollan de7iya ikiseekka laamettidi booxxikko , he bitanee tuna gidiyoogaa qeesee erisso . hegee merkkuwaara doommida hanttaara goga harggiyaa .
shin qeesee be7iyo wode , ikisee booxxibeennabaa gidikkonne masunttaykka gogaa kanttidi ollatibeennabaa gidikko , qassi xayi xayi biikko , qeesee a dumma kifiliyan laappun gallassaa gorddidi wotto .
hegee a gogaa bollan aakki aakkidi biikko , he bitanee tuna gidiyoogaa qeesee erisso; ayssi giikko , hegee goga hargge .
shin he ilahay aakki aakki beennan issi soho xallan de7ikko , hegee merkkoy paxido malaataa gidiyo gishshawu , he bitanee geeshsha gidiyoogaa qeesee erisso .
&quot; issi asa gogaa tami miikkonne he miido sohuwan booxxida woykko zo77ida ilahay kiyikko ,
qeesee he sohuwaa be7o; be7in a sohuwan de7iya ikisee booxxikkonne merkkoykka kanttidi ollatikko , hegee hanttaara goga hargge . i tamay miidosaara kiyiis; hegaa gishshawu qeesee i tuna gidiyoogaa erisso .
shin qeesee be7iyo wode , he ilahaa bollan de7iya ikisee booxxibeennabaa gidikkonne masunttaykka gogaa kanttidi ollatibeennabaa gidikko , qassi xayi xayi biidabaa gidikko , qeesee a dumma kifiliyan laappun gallassaa gorddidi wotto .
laappuntta gallassan qeesee a be7o; be7iyo wode he sohoy aakki aakki biikko , i tuna gidiyoogaa qeesee erisso . hegee hanttaara goga hargge .
he ilahay gogaa bollan aakkennan aggidi issi sohuwan uttikkonne ubba qassi xayi xayi biikko , hegee tamay miidosan attida malaataa gidiyo gishshawu , i geeshsha gidiyoogaa qeesee erisso .
&quot; issi attuma asassi woykko macca asassi huuphiyaa woykko gacuwaa bollan masuntti kiyikko ,
qeesee he masunttaa be7o . i be7iyo wode masunttay gogaa kanttidi ollatikkonne a bollan de7iya ikiseekka adille ciishsha milatiya lee7e gidikko , he bitanee tuna gidiyoogaa qeesee erisso . hegee huuphiyaa woykko gacuwaa bollan kiyiya qaachchanne hanttaara goga hargge .
qassi qeesee he harggiyaa be7iyo wode , i gogaa kanttidi ollatibeennabaa gidikkonne karetta ikiseekka a bolli xayikko , he qaachchiya harggiyaara de7iya bitaniyaa qeesee dumma kifiliyan laappun gallassaa gorddidi wotto .
laappuntta gallassan qeesee he harggiyaa be7o; be7iyo wode qaachchiya harggee aakkennabaa gidikko , a bollan adille ciishsha milatiya ikisee baynnabaa gidikkonne , ikka gogaa kanttidi ollatibeennabaa gidikko ,
he bitanee he masunttaa yuushuwan de7iya ikisiyaa meedo; qaachchiya sohuwan de7iya ikisiyaa mati meedoppo . qeesee he bitaniyaa dumma kifiliyan hara laappun gallassaa gorddidi wotto .
laappuntta gallassan qeesee he qaachchiyaasaa be7o; be7iyo wode hegee bitaniyaa gogaa bollan aakkana xayikkonne gogaa kanttidi ollatana xayikko , he bitanee geeshsha gidiyoogaa qeesee erisso . bitaneekka ba maayuwaa meeccidi , geeshsha gidees .
shin i geeyidoogaappe guyyiyan , qaachchiyaagee he bitaniyaa gogaa bollan aakki aakki biikko ,
qeesee a be7o; be7iyo wode he qaachchiyaagee aakkidabaa gidikko , qeesee adille ciishsha milatiya ikisiyaa koyoppo; ayssi giikko , he bitanee tuniichchiis .
shin qeesee be7iyo wode , he qaachchiyaasay aakkibeennabaa gidikkonne karetta ikiseekka a bolli mokkidabaa gidikko , he qaachchiyaasay paxiichchiis . he bitaneekka geeshsha gidiyo gishshawu , i geeshsha gidiyoogaa qeesee erisso .
&quot; issi attuma asa woykko macca asa gogaa bolli bootta ilahay kiyikko ,
qeesee a be7o; be7iyo wode he eta gogaa bollan de7iya ilahay shololla bootta gidikko , hegee goga bollan coo kiyidabaa; he bitaneekka geeshsha .
&quot; issi asawu huuphiyaa binnaanay qoqqofettikko , i bo77a; gidoppe attin i geeshsha .
qassi issi asawu huuphiyaa binnaani sinttaara bo77atikko , a tiishshi miis; gidoppe attin i geeshsha .
shin a bo77aa woykko a tiishshay miidosaa bollan zo7o woykko bootta masuntti kiyikko , hegee a bo77an woykko tiishshay miidosan kiyida hanttaara goga hargge .
a qeesee be7o; be7iyo wode a bo77aa woykko tiishshay miidosaa bollan de7iya masunttay gogaa bollan kiyiya hanttaara goga harggiyaadan zo7o gidikko ,
he bitanee tumukka hanttaara goga hargge sakkiyo hargganchcha . i tuna gidiyo gishshawu i tuna gidiyoogaa qeesee erisso; ayssi giikko harggee a huuphiyan de7ees .
&quot; hanttaara goga harggee oyqqido asi pooshettida maayuwaa maayo; ba huuphiyaa pixoppo; ba menttershshaakka kammo; yaatidi , ba qaalaa xoqqu oottidi , taani tuna , taani tuna ! yaago .
he harggee a bolli de7ido keesan ubban i tuna . i tuna gidiyo gishshawu , asappe shaahettidi dunkkaanidosaappe kareera barkka de7o .
&quot; ay maayuwaa bollinne boroqida sohoy beettikko , he maayoy suufe gidin woy liino gidin ,
qacinaappe woy shaluwaappe dadettida liino woy suufe gidin , galbba woykko galbbappe oosettida maayo gidin ,
he maayuwaa bolli kiyida boroqoy maata milatiya woykko zo7o meraa bessikko , i qacinaappe woy shaluwaappe dadettidabaa gidin , galbba woy galbbaappe oosettida maayo gidinkka , hegee boroqoy kiyido gishshawu , hegaa qeesiyaa bessanawu koshshees .
qeesee he boroquwaa be7idi , he boroquwaara de7iya maayuwaa dumma kifiliyan laappun gallassaa gorddidi wotto .
laappuntta gallassan qeesee he maayuwaa be7o; be7iyo wode he maayuwaa bollan aakki aakki biikko , i qacina woy shalo maayo gidin , galbba woy galbbaappe oosettida maayo gidinkka , hegee issuwaappe issuwaa oyqqiya boroqo gidiyo gishshawu , he maayoy tuna .
qassi he maayoy qacina woy shalo maayo gidin , liino woy suufe gidin , galbbaappe oosettidabaa ayba gidinkka , qeesee a xuuggo . hegee issuwaappe issuwaa oyqqiya boroqo gidiyo gishshawu , i xuugettanawu bessees .
&quot; qassikka qeesee be7iyo wode , he boroqoy maayuwaa bolli aakkibeennabaa gidikko , i qacina woy shalo maayo woykko galbbaappe oosettidabaa ayba gidinkka ,
he boroqoy de7iyo maayuwaa meeccanaadan qeesee azazo . hegaappe guyyiyan , he maayuwaa dumma kifiliyan hara laappun gallassaa gorddidi wotto .
he boroqo sohoy de7iyo maayuwaa meeccoogaappe guyyiyan , qassikka qeesee be7o; be7iyo wode he boroqoy ba meraa laammibeennabaa gidikko , i aakki aakki baana xayikkokka tuna . he boroqo sohoy maayuwaassi guyye baggaara woy sintta baggaara de7inkka , he maayoy taman xuugettanawu koshshees .
shin he maayuwaa meecci simmin qeesee be7iyo wode boroqoy xayi xayi biikko , i galbba gidin , qacina woy shalo maayo gidinkka , he boroqoy de7iyo sohuwaa qeesee daakkidi kessirggo .
hegaappe guyyiyan , maayuwaa bolli simmidikka kiyikko , he maayoy qacina woy shalo maayo gidin , galbbaappe oosettidabaa ayba gidinkka , hegee aakki aakki biya boroqo soho gidiyo gishshawu , he boroqoy de7iyo maayoy taman xuugettanawu bessees .
shin meecettida maayoy qacina woy shalo maayo gidin , woy galbbaappe oosettida ayba maayo gidinkka , boroqo sohoy a bollappe xayikko , he maayoy naa77anttuwaa meecetto; hegaappe guyyiyan , i geeshsha gidees .
&quot; issi maayoy suufe woy liino gidin , qacina woy shalo maayo gidin , woy qassi galbbaappe oosettidabaa gidinkka , he maayuwaa geeshsha woy tuna giissanawu danddayiya boroqo sohuwaa wogay hagaa &quot; yaagiis .
goday muuseyyo hagaadan yaagidi yootiis;
&quot; hanttaara goga harggee oyqqido bitanee geeyiyo gallassi oottanawu koshshiya wogay hagaa . he bitaniyaa qeesiyaakko efaanawu koshshees .
qeesee asay dunkkaanidosaappe gaxaa kiyidi , a harggiyaa be7o . be7iyo wode hanttaara goga harggee bitaniyaa bollaappe xayidabaa gidikko ,
qeesee paxa de7iya naa77u geeshsha kafota , xiidda mittaa , zo7o qacinaanne hisoophiyaa bonccuwaa he hanttaara goga harggiyaappe geeyiya bitaniyaa gishshawu ehaanaadan eta azazo .
hegaappe guyyiyan , qassi qeesee naa77u kafotappe issuwaa keriyan de7iya pultto haattaa bolli shukkanaadan azazo .
paxa de7iya kafuwaa , qassi zigaara , zo7o qacinaaranne hisoophiyaa bonccuwaara ekki efiidi , keriyan de7iya pultto haattaa bolli shukkido kafuwaa suuttaa giddo naaqqo .
naaqqi kessido suuttaa he hanttaara goga harggiyaappe paxiya bitaniyaa bolli laapputoo caccafo; yaatidi he bitanee geeshsha gidiyoogaa erisso; paxa de7iya kafuwaa gede dembbawu yeddo .
&quot; he harggiyaappe geeyida bitanee ba maayuwaa meecco; ba bollan de7iya ikise ubbaa meedetto; ba bollaakka meecetto; yaatikko i geeshsha gidana . hegaappe guyyiyan , i dunkkaanidosaa yo; shin gidikkonne ba dunkkaaniyaa gelennan laappun gallassaa kareera gam77o .
laappuntta gallassan ba huuphiyaa , buuchchaa , deemuwaanne ba bollan de7iya hara ikise ubbaa meedetto; qassi ba maayuwaa meecco; ba bollaakka meecetto; hegaappe guyyiyan , i geeshsha gidana .
&quot; hosppuntta gallassan tilla bollaara de7iya naa77u dorssa maratanne issi laytta gidido issi dorssiyo eho; qassi kattaa yarshshuwaassi zaytiyan munaqettida heezzu kilo giraame xiilliyaanne issi litiro wogaraa zaytiyawu heezzantto kushiyaa eho .
a geeshshiya qeesee bitaniyaa i ehiidobatuura issippekka xoossaa dunkkaaniyaa pengge godaa sintti shiishsho .
&quot; qeeseekka naa77u dorssa maratuppe issuwaa ekkidi , litiruwaassi heezzantto kushe zaytiyaara issippe naaquwaa yarshsho oottidi shiishsho; he shiishshidoogaa qassi wuxaawuxiyo yarshsho oottidi godaa sinttan wuxaawuxo .
yaatidi i he dorssa maraa nagaraa yarshshuwaanne xuuggiyo yarshshuwaa shukkiyo geeshsha sohuwan shukko; nagaraa yarshshuwaadan naaquwaa yarshshoykka qeesiyaassi imettees; ikka keehippe geeshsha .
qeesee naaquwaa yarshshuwaa suuttaappe guuttaa ekkidi , he geeyiya bitaniyawu ushachcha bagga hayttaa xeeraa , ushachcha kushiyawu wogga biradhdhiyaanne ushachcha tohuwawu wogga biradhdhiyaa tiyo .
hegaappe guyyiyan , qeesee wogaraa zaytiyaappe guuttaa ekkidi , ba haddirssa kushiyaa gomppan tigo .
&quot; tigidi he haddirssa kushiyaa gomppan de7iya wogaraa zaytiyan ba ushachcha kushiyaa biradhdhiyaa naaqqidi , godaa sinttan laapputoo caccafo .
yaati simmidi ba kushiyaa gomppan attida zaytiyaappe ekkidi , geeyiya bitaniyawu ushachcha hayttaa xeeraa , ushachcha kushiyawu wogga biradhdhiyaanne ushachcha tohuwawu wogga biradhdhiyaa kase naaquwaa yarshshuwaa suuttaa tiyido sohuwan tiyo .
qassi ba kushiyaa gomppan attida zaytiyaa qeesee geeyiya bitaniyaa huuphiyan gusso; yaatidi godaa sinttan he bitaniyaa nagaraa atto giisso .
&quot; hegaappe guyyiyan qeesee ba tunatettaappe geeyiya bitaniyaa nagaraa atto giissanawu nagaraa yarshshuwaassi shiishshido mehiyaa shukkees; hegaappe simmidi qassi xuuggiyo yarshshuwawu shiishshido mehiyaa yarshshees .
qassi qeesee he xuuggiyo yarshshuwaa kattaa yarshshuwaara issippe yarshshiyoosaa bollan wottidi xuuggees; yaatidi bitaniyaa nagaraa atto giissees; bitaneekka geeshsha gidees .
&quot; shin bitanee hegaa ubbaa ehaanawu danddayenna manqqo gidikko , godaa sinttan wuxaawuxidi a nagaraa atto giissanawu , ba naaquwaa yarshshuwaassi issi dorssa maraa eho . qassi kattaa yarshshuwaassikka wogaraa zaytiyan munaqettida issi kilo giraame lo77o xiilliyaanne issi litiruwaassi heezzantto kushe zaytiyaa issippe eho .
qassikka bawu danddayidoogaadan naa77u buuba haraphpheta woykko naa77u mara haraphpheta , issuwaa nagaraa yarshshuwaassi , issuwaa qassi xuuggiyo yarshshuwaassi eho .
&quot; hosppuntta gallassan ba nagaraappe geeyanawu bitanee hageeta qeesiyaakko xoossaa dunkkaaniyaa pengge godaa sintti eho .
ehin qeesee naaquwaa yarshshuwawu ehiido dorssa maraanne zaytiyaa ekkidi , wuxaawuxiyo yarshsho oottidi godaa sinttan wuxaawuxo .
yaatidi naaquwaa yarshshuwawu ehiido dorssa maraa shukko; shukkidi he naaquwaa yarshshuwaa suuttaappe guuttaa ekkidi , ha geeyiya bitaniyawu ushachcha hayttaa xeeraa , ushachcha kushiyawu wogga biradhdhiyaanne ushachcha tohuwawu wogga biradhdhiyaa tiyo .
qassi qeesee zaytiyaappe guuttaa ba haddirssa kushiyaa gomppan tigo .
tigidi he haddirssa kushiyaa gomppan de7iya zaytiyaappe ushachcha kushiyaa xeeran guuttaa ekkidi , godaa sinttan laapputoo caccafo .
qassikka qeesee ba kushiyaa gomppan de7iya zaytiyaappe guuttaa ekkidi , geeyiya bitaniyaassi ushachcha hayttaa xeeraa , ushachcha kushiyawu wogga biradhdhiyaanne ushachcha tohuwawu wogga biradhdhiyaa kase naaquwaa yarshshuwaa suuttaa tiyido sohuwan tiyo .
qassi godaa sinttan bitaniyaa nagaraa atto giissanawu , qeesee ba kushiyan attida zaytiyaa geeyiya bitaniyaa huuphiyan tiyo .
hegaappe guyyiyan , he aawu bawu danddayidoogaadan haraphphe buuba gidin woykko mara haraphphe gidin ,
issuwaa nagaraa yarshshuwaassi naa77anttuwaa qassi xuuggiyo yarshshuwaassi kattaa yarshshuwaara issippe yarshsho . qassi qeeseekka he geeyiya bitaniyaassi godaa sinttan a nagaraa atto giisso .
ba bollan de7iya hanttaara goga harggiyaappe geeyanawu koshshiya wogaa polanawu manqqotay diggido urawu de7iya wogay simmi hagaa &quot; yaagiis .
goday muusanne aaroona hagaadan yaagiis ,
&quot; taani intteyyo aqo oottada immiyo kanaane biittaa intte geliyo wode , qassi he biittan de7iya intte keettaappe issuwan taani boroquwaa yeddiyo wode ,
he keettaaway qeesiyaakko biidi , ta son ayba boroqokko de7ees yaagidi yooto .
son de7iyaabay ubbay tuna geetettennaadan , qeesee boroquwaa be7anawu gelanaappe kasetidi , son de7iyaabaa ubbaa kare kessanaadan azazo; yaati simmin qeesee be7anawu soo gelo .
gelidi be7iyo wode , boroqo sohoy godaa bollan maata milatiya , woykko zo7o meraa bessikkonne qassi godaappe ollatidi giddo gelikko ,
qeesee sooppe kare kiyidi , keettaa laappun gallassa gakkanaashin gorddo .
laappuntta gallassan qeesee he keettaa zaarettidi xeello; xeelliyo wode he boroqoy keettaa godaa bollan aakkikko ,
boroqoy de7iyo shuchchata ubbaa godaappe shoddidi , katamaappe gaxi yaa tunida sohuwawu olanaadan azazo .
qassi godaa meeshido urqqaa so baggaara bookkishin , yuushshi aattidi qoqqofanaadan ootto; yaatidi he qoqqofido urqqaa katamaappe gaxan de7iya tuna sohuwan olona .
hegaappe guyyiyan , he shoddido shuchchatu sohuwan hara shuchchata wottona; qassi hara urqqankka keettaa meeshona .
&quot; shuchchata shoddirggin , qassi urqqaakka qoqqofidi hara urqqaa meeshi simmin , naa77anttuwaa simmidi boroqoy keetta giddon aakkikko ,
qeesee hegaa be7o; be7iyo wode boroqoy he keettaa giddon aakkikko , hegee issuwaappe issuwaa oyqqiya boroqo gidiyo gishshawu , he kattay tuna .
hegaa gishshawu i he keettaa , a shuchchaa , a mittaanne i meeshettido urqqaa ubbaa kolo; kolidi hegeeta katamaappe gaxi efiidi , tuna sohuwan olo .
qassi he keettay gorddiyan takkiyo wodiyan a giddo geliya ooninne sa7ay qammana gakkanaashin tuna .
he keettan zin77iya uri woykko katta miya uri ba maayuwaa meecco .
&quot; shin qeesee yiidi xeelliyo wode , keettay meeshetti simmin naa77anttuwaa simmidi aakkana xayikko , boroqoy xayiichchido gishshawu , he keettay geeshsha gidiyoogaa qeesee erisso .
keettaa geeshshanawu naa77u kafota , xiiddaa mittaa , zo7o qacinaanne hisoophiyaa bonccuwaa eho .
kafotuppe issuwaa keriyan de7iya pultto haattaa bollan shukko .
hegaappe guyyiyan xiiddaa , hisoophiyaa bonccuwaa , zo7o qacinaanne paxa de7iya kafuwaa issippe ekkidi , keriyan de7iya shukkido kafuwaa suuttaaninne pulttuwaa haattan yeggi kessidi , laapputoo he keettaa caccafo .
yaatidi he keettaa qeesee kafuwaa suuttan , pulttuwaa haattan , paxa de7iya kafuwan , xiiddan , hisoophiyaa bonccuwaaninne zo7o qacinan geeshsho .
qassi paxa de7iya kafuwaa katamaappe gaxi hini dembbawu yeddo . hegaadan oottidi , keettaa geeshshiyo wogaa polees; keettaykka geeshsha gidees .
&quot; ay hanttaara goga hargge gidikkokka hagee woga; qaachchiyaabaa gidin ,
maayuwaa bollan woy keettaa bollan kiyiya boroqo gidin ,
kixa gidin , xuussa masunttaa gidin woy ilaha gidinkka ,
issibay tuna gidiyoogaanne geeshsha gidiyoogaa erissanawu hanttaara goga harggiyaanne boroquwaa wogay hagaa &quot; yaagiis .
goday muusanne aaroona hagaadan yaagiis;
&quot; israa7eela asaayyo hagaadan yaagidi yootite; ay asa bollaappekka issi aybakko goggikko , he goggiyaabay tuna .
he goggiyaabaappe denddidaagan he aawu tuna gidiyo wogay hagaa: he goggiyaabay aggennan gogginkka woy qassi goggiyoogaa aggikkokka he a giddon de7iyaabay a tunissees .
&quot; a bollaappe aybakko goggiyo asi zin77iyo ay hiixikka tuna; qassi i uttiyoobi ayba gidikkokka tuna .
a hiixaa bochchiya ooninne ba maayuwaa meecco; ba bollaakka meecetto; qassi omarssi gakkanaashin i tuna .
goggiyaabaara de7iya asi uttidobaa bolli uttiya ooninne ba maayuwaa meecco; ba bollaakka meecetto; qassi omarssi gakkanaashin i tuna .
&quot; goggiyaabay de7iyo asa bollaa bochchiya ooninne ba maayuwaa meecco; ba bollaakka meecetto; qassi omarssi gakkanaashin i tuna .
&quot; goggiyaabay de7iyo asi geeshsha asa bolli cuchchikko , he asi ba maayuwaa meecco; ba bollaakka meecetto; qassi omarssi gakkanaashin i tuna .
&quot; qassi goggiyaabay de7iyo asi uttiyo ay kooraykka tuna .
baappe garssaara de7iyaabaa aybin gidikkokka bochchiya ooninne omarssi gakkanaashin tuna; qassi hegeeta milatiyaabata tookkiya ooninne ba maayuwaa meecco; ba bollaakka meecetto; qassi omarssi gakkanaashin i tuna .
&quot; goggiyaabaara de7iya asi ba kushiyaa meecettennan de7iiddi bochchiyo asi ooninne ba maayuwaa meecco; ba bollaakka meecetto; qassi omarssi gakkanaashin i tuna .
&quot; qassi goggiyaabay de7iyo asi bochchiyo urqqa miishshaa ubbaa menttite; mittaappe oosettida miishsha ubbay qassi haattan meecetto .
&quot; goggiyaabay de7iyo asi he goggiyaabaappe geeyiyo wode , bawu laappun gallassaa qoodo . ba maayuwaa meecco; ba bollaaka pultto haattan meecetto; yaatidi i geeshsha gidees .
hosppuntta gallassi naa77u buuba haraphpheta woykko naa77u mara haraphpheta ekkidi , xoossaa dunkkaaniyaa pengge godaa sintti yiidi , qeesiyaayyo eta immo .
immin qeesee haraphphetappe issuwaa nagaraa yarshshuwaassi , naa77anttuwaa qassi xuuggiyo yarshshuwaassi yarshshees; yaatidi qeesee bitaniyaa bollaappe goggiyaabaa gishshawu godaa sinttan a nagaraa atto giissees .
&quot; ay attuma asinne ba attumatettaappe zeretti gukkikko , ba kumetta bollaa haattan meecetto; qassi omarssi gakkanaashin i tuna .
attumatettaappe gukkida zerettay bochchido maayo ubbay woykko galbba ubbay haattan meecetto; qassi omarssi gakkanaashin i tuna .
qassi issi attumaasi macca asaara zin77in , a attumatettaappe zeretti gukkikko , naa77aykka haattan meecettona; qassi omarssi gakkanaashin eti tuna .
&quot; maccaasassi aginan aginan yiya kushe qitay yiikko , laappun gallassa gakkanaashin a tuna; qassi o bochchiya ooninne omarssi gakkanaashin tuna .
&quot; he kushe qitaa wode a zin77iyoobay ubbay tuna; qassi a uttiyooba ubbaykka tuna .
a zin77iyo hiixaa bochchiya ubbay ba maayuwaa meecco; haattankka meecetto; omarssi gakkanaashin i tuna .
a uttiyoobaa bochchiya ubbay ba maayuwaa meecco; ba bollaakka meecetto; qassi omarssi gakkanaashin i tuna .
a zin77iyo hiixa gidinkka woykko a uttiyooba bochchiya ooninne omarssi gakkanaashin tuna .
&quot; ay attuma asinne he kushe qitaa wode iira zin77ikko , he kushe qitay qassi a bochchikko , laappun gallassa gakkanaashin i tuna; i zin77iyo hiixay ubbaykka tuna .
&quot; issi macca asassi i kushe qitaa wodiyaa gidennan hara wodiyan suuttay goggikko , woy qassi i kushe qitaykka ba wodiyaappe aattidi eqqennan ixxidi goggikko , i eqqana gakkanaashin a tuna . ba kushe qitaa wodiyan tuna gidiyoogaadan , he wodekka a tuna .
he suuttay ippe goggiyo wodiyan a zin77ido hiixay ubbay , ba kushe qitaa wode a zin77ido hiixaakka mala tuna; qassi a uttiyoobay ubbaykka ba kushe qitaa wode a uttiyoobay tuna gidiyoogaadan tuna .
qassi he tunidabata bochchiya ooninne tuna; i ba maayuwaa meecco; ba bollaakka meecetto; qassi omarssi gakkanaashin i tuna .
&quot; ippe goggiyaabay eqqikko , a he wodiyaappe doommada laappun gallassaa qoodu; hegaappe guyyiyan , a geeshsha gidana .
hosppuntta gallassan a naa77u buuba haraphpheta woykko naa77u mara haraphpheta ekkada , xoossaa dunkkaaniyaa pengge qeesiyaakko ehu .
ehin qeesee haraphphetuppe issuwaa nagaraa yarshshuwaassi issuwaa qassi xuuggiyo yarshshuwaassi yarshsho . yaatidi qeesee ippe goggiyaabaa tunatettaa gishshawu godaa sinttan i nagaraa atto giissees .
&quot; bantta giddon de7iya xoossaa dunkkaaniyaa tunissidi israa7eela asay hayqqennaadan , neeni hagaadan oottada eti banttana tunissiyaabaappe shaahettidi de7anaadan naaga .
&quot; a bollaappe aybakko goggiyo asassinne a attumatettaappe gukkida zerettan tuniya asassi ,
qassi ba kushe qitaa gaasuwan tuniya maccaasassi , attuma gidin macca gidin goggiyaabay de7iyo asassinne tunida macca asaara zin77iya attuma asassi imettida wogay hegaa yaagite &quot; yaagiis .
aaroona attuma naati naa77ay godaa sintti shiiqidi hayqqidoogaappe guyyiyan , goday muusa hagaadan yaagiis .
&quot; ne ishay aarooni taabootaa bollan de7iya atto giyo sohuwaa qum77uwaa sinttan magalashuwaappe guyye baggaara de7iya ubbaappe aadhdhida geeshsha sohuwaa ubba wode coo gelennaadan ayyo oda . coo gelikko i hayqqana; ayssi giikko , taani shaaraa giddoora atto giyo sohuwaa qum77uwaa bollan qonccays .
aarooni nagaraa yarshshuwaassi issi mirgguwaanne qassi xuuggiyo yarshshuwaassi issi dorssa orggiyaa ekkidi , he ubbaappe aadhdhida geeshsha sohuwaa gelo .
&quot; aarooni liinuwaappe oosettida geeshsha qoliyaanne liinuwaappe oosettida garssaara maayiyo maayuwaa maayo . qassi liinuwaappe oosettida danccuwaa dancco; hegaadankka qassi ba huuphiyan liinuwaappe oosettida shaashiyaa enccurssaa wotto . hageeti geeshsha maayota gidiyo gishshawu , i ba bollaa haattan meecettiichchidi maayo .
&quot; israa7eela asaa maabaray nagaraa yarshshuwaassi naa77u deeshsha orggeta , xuuggiyo yarshshuwaassikka issi dorssaa orggiyaa aaroonassi ehoona .
aarooni ba nagaraanne ba so asaa nagaraa atto giissanawu mirgguwaa yarshsho .
hegaappe guyyiyan , naa77u deeshsha orggeta efiidi , xoossaa dunkkaaniyaa penggen godaa sinttan esso .
yaatidi he naa77u deeshshatun saamaa yeggo; yeggin issoy godaassa; issoy qassi bazzo yeddiyoogaa gidees .
aarooni godaassi saamay kiyido deeshshaa ehiidi , nagaraa yarshsho oottidi yarshsho .
shin bazzo yeddiyo saamay kiyido deeshshaa paxa de7ishin godaassi shiishsho; bazzo a yedettiyo wode , asaa nagaraa atto giissees .
&quot; aarooni ba nagaraanne ba so asaa nagaraa atto giissanawu , issi mirgguwaa nagaraa yarshsho oottidi shiishsho . yaatidi ba nagaraa yarshshuwaassi he korimaa shukko .
qassi godaa sinttan de7iya yarshshiyoosaappe ixaanaa cuwayiyo miishshaa kumettaa bonqquwaanne , liiqi gaacettida naa77u zolle sawiya ixaanaa ekkidi , magalashuwaa giddo eho .
ehiidi i hayqqennaadan , ixaanaa cuway taabootaa bollan de7iya atto giyo sohuwaa qum77uwaa kammana mala , ixaanaa godaa sinttan de7iya taman wotto .
qassi he mirgguwaa suuttaappe guuttaa ekkidi , ba giddo biradhdhiyaa an naaqqidi , atto giyo sohuwaa qum77uwawu sintta baggaa caccafo; qassi atto giyo sohuwaa qum77uwaappe sintta baggaara de7iya sohuwaakka laapputoo caccafo .
&quot; hegaappe guyyiyan asaa nagaraa yarshshuwaassi gidiya deeshshaa shukkidi , a suuttaa magalashuwaa giddo eho; ehiidi mirgguwaa suuttaa caccafidoogaadan , atto giyo sohuwaa qum77uwaa sinttaanne atto giyo sohuwaa qum77uwaappe sintta baggaara de7iya sohuwaa caccafo .
yaatidi ubbaappe aadhdhida geeshsha sohuwaa israa7eela asaa tunatettaappenne nagaraappe geeshshees . qassi eti tunabaa oottishin , eta giddon de7iya xoossaa dunkkaaniyaakka hegaadan oottidi geeshsho .
i ubbaappe aadhdhida geeshsha sohuwaa gelidi , ba nagaraa , ba so asaa nagaraanne kumetta israa7eela asaa nagaraa atto giissidi kiyana gakkanaashin , ooninne xoossaa dunkkaaniyaa giddon de7oppo .
&quot; hegaappe guyyiyan i godaa sinttan de7iya yarshshiyoosaa kiyidi a geeshsho . korimaa suuttaappenne deeshshaa suuttaappe guuttaa guuttaa ekkidi , yarshshiyoosaa yuushuwan de7iya kaceta tiyo .
qassi he suuttaappe guuttaa ba biradhdhiyan ekkidi , laapputoo caccafidi , israa7eela asaa tunatettaappe he yarshshosaa geeshsho .
&quot; aarooni ubbaappe aadhdhida geeshsha sohuwaa , xoossaa dunkkaaniyaanne yarshshiyoosaa geeshshiyo wogaa polidoogaappe guyyiyan , paxa de7iya deeshshaa shiishsho .
shiishshidi aarooni ba naa77u kusheta paxa de7iya deeshshaa huuphiyan wottidi , israa7eela asaa naaquwaa ubbaa , eta makkala ubbaa , eta nagara ubbaa paaxo; yaatidi he deeshshaa huuphiyan hegaa toosso; toossidi he deeshshaa efaanaadan giigissido asa bollan bazzo yeddo .
i deeshshaa bazzo yeddin , deeshshay eta nagara ubbaa tookkidi , asi baynna sohuwaa bazzo bo .
&quot; hegaappe guyyiyan , aarooni xoossaa dunkkaaniyaa bo; biidi ubbaappe aadhdhida geeshsha sohuwaa gelido wode , kase ba maayido liinuwaappe oosettida maayuwaa qaaridi hegan wotto .
geeshsha sohuwan i ba bollaa haattan meecettidi , hara maayuwaa maayidi kiyo; yaatidi xuuggiyo yarshshuwaa baagaanne asaagaa yarshshidi , ba nagaraanne asaa nagaraa atto giissees .
qassi hegaadankka nagaraa yarshshuwaa handdaa yarshshiyoosaa bollan wottidi xuuggo .
&quot; bazzo yeddiyo deeshshaa efiida bitaneekka ba maayuwaa meecco; ba bollaakka haattan meecetto . yaati simmidi dunkkaanidosaa yo .
&quot; nagaraa atto giissanawu aarooni ubbaappe aadhdhiya geeshsha sohuwaa gelido wode , nagaraa yarshshuwaa mirgguwaa suuttaanne deeshshaa suuttaa ekkidi geliis; ha77i intte he mirgguwaanne he deeshshaanne dunkkaanidosaappe gaxi kessite . kessidi eta galbbaa , eta ashuwaanne eta tociyaa taman xuuggite .
hegaa taman xuuggida bitanee ba maayuwaa meecco; ba bollaakka haattan meecetto; hegaappe guyyiyan , dunkkaanidosaa yo .
&quot; hagee intteyyo merinawukka woga gido: laappuntta aginay gelido tammantta gallassan intte huuphiyaa kawushshite; israa7eela asaa gidin woy qassi intte giddon de7iya hara biitta asa gidinkka , ay oosonne oottoppite .
ayssi giikko , inttena geeshshanawu , intte nagaraa atto giissiyo gallassay he gallassa . inttekka godaa sinttan intte nagara ubbaappe geeyana .
hegee intte waanna shemppuwaa shemppiyo sambbata gallassa . he gallassan intte huuphiyaa kawushshite; hegee intteyyo merinawukka woga gido .
qassi ba aawaa sohuwan qeese gidanaadan tiyettiyaanne dummatiya asi geeshsha gidida liinuwaappe dadettida maayuwaa maayidi , nagaraa atto giissiyo wogaa polo .
i ubbaappe aadhdhiya geeshsha sohuwaa , xoossaa dunkkaaniyaa , yarshshiyoosaa , qeesetanne israa7eela asaa ubbaa geeshsho .
israa7eela asaa nagaraa ubbaa atto giissiyo wogaa intte layttan layttan issitoo oottanaadan , hagee intteyyo merinawukka woga gido &quot; yaagiis . yaagin muusee goday azazidoogaadan oottiis .
goday muusa hagaadan yaagiis;
&quot; aaroonassi a attuma naatussinne israa7eela asa ubbaassi hagaadan yaagada oda; goday azazidoogee hagaa:
israa7eela asaappe ooninne boora woy dorssa woy deeshsha dunkkaanidosan woy dunkkaanidosaappe gaxaara shukkidi ,
godaassi imota oottidi immanawu xoossaa dunkkaaniyaa pengge godaa sintti ehaana xayikko , he suuttan i oyshettees; he asi suuttaa gussiis . hegaa gishshawu i ba asaa giddoppe bohetto .
hegaa gishshawu israa7eela asay bantta yarshshuwaa mehiyaa coo dembban shukkiyoogaa aggidi , haa godaakko , xoossaa dunkkaaniyaa penggen de7iya qeesiyaakko ehoona . ehin qeesee hegaa ekkidi , godaassi issippetettaa yarshsho oottidi shukko .
qassi qeesee xoossaa dunkkaaniyaa penggen de7iya godaayyo yarshshiyoosaa bollan he suuttaa caccafo; handdaakka godaayyo sawuwaa tonggu giya yarshsho oottidi xuuggo .
israa7eela asay godaa kaalliyoogaa aggidi kaallido daydanttatuyyo naa77antto bantta yarshshuwaa yarshshoppona . hagee etayyoonne yiya yeleta ubbaayyo merinawu woga gido yaaga .
&quot; eta hagaadan yaaga; israa7eela asaappe gidin woy eta giddon de7iya hara biitta asappe gidinkka , ooninne xuuggiyo yarshshuwaa woy hara yarshshuwaa shiishshiyo wode ,
godaassi yarshshanawu xoossaa dunkkaaniyaa pengge ehaana xayikko , he asi ba asaa giddoppe bohetto .
&quot; israa7eela asaappe woykko eta giddon de7iya hara biitta asaappe ooninne suutta miikko , he suuttaa miya asa bollan taani ta sinttaa tukkana; taani he bitaniyaa asaa giddon bohana .
ayssi giikko asho maayida ubbaa de7oy a suuttaa giddon de7ees; suuttaykka qassi de7oy a giddon de7iyoogaappe denddidaagan nagaraa atto giissiyaagaa gidiyo gishshawu , intte nagaraa atto giissanaadan , taani intteyyo yarshshiyoosaa bollan yarshshanaadan immaas .
hegaa gishshawu taani israa7eela asaa , &quot; intteppe woykko intte giddon de7iya hara biittaa asaappe ooninne suutta mooppo &quot; yaagaas .
&quot; israa7eela asaappe woykko eta giddon de7iya hara biittaa asaappe ooninne miyo do7a woy kafo shankkatidi worikko , a suuttaa sa7an gussidi , biittaa kammo .
ayssi giikko asho maayida ubbaa de7oy a suuttaa giddoona . hegaa gishshawu taani israa7eela asaa , &quot; asho maayida meretaa ubbaa de7oykka a suuttaa giddon de7iyo gishshawu , suuttaa mooppite; qassi miya ooninne ba asaa giddoppe bohetto &quot; yaagaas .
&quot; israa7eela asa gidin woykko eta giddon de7iya hara biitta asa gidin , ooninne bawuta woy do7i oyqqidi woridobaa ashuwaa miikko , ba maayuwaa meecco; ba bollaakka meecetto; yaatidi omarssi gakkanaashin i tuna . hegaappe guyyiyan , i geeshsha .
ba maayuwaa meeccana xayikko , ba bollaakka meecettana xayikko , ba nagaraa i bawu tookkees yaaga &quot; yaagiis .
goday muusa hagaadan yaagiis;
&quot; israa7eela asaa hagaadan yaaga; taani , goday , intte xoossaa .
intte kase de7ido gibxxe biittaa asay oottiyoogaadan oottoppite; woykko ha77i taani inttena efiyo kanaane biitta asay oottiyoogaadankka oottoppite; eta wogaakka kaalloppite .
intte ta azazuwaa oottite; ta wogaakka naagite; qassi an biite . taani , goday , intte xoossaa .
hegaa gishshawu ta azazuwaanne ta wogaa naagikko , intte paxa de7ana . taani godaa .
&quot; intteppe ooninne ashuwaa amuwaa polanawu ba mata dabboora zin77oppo . taani godaa .
ne ashuwaa amuwaa polanawu ne aayeera zin77oppa; zin77ada ne aawaa kawushshoppa . a ne aayyiyo; iira zin77oppa .
ne ashuwaa amuwaa polanawu ne aawaa machcheera zin77oppa; zin77ada ne aawaa kawushshoppa .
&quot; ne ashuwaa amuwaa polanawu ne michcheera zin77oppa; woy qassi son yelettida woy karen yelettida ne aawaa woy ne aayee na7eerakka zin77oppa .
&quot; ne ashuwaa amuwaa polanawu ne na7aa na7eera woykko ne na7ee na7eera zin77oppa . zin77ikko ne huuphen nena kawushshaasa .
ne ashuwaa amuwaa polanawu ne aawaa keettaayee na7eera zin77oppa; a ne michchiyo gidiyo gishshawu iira zin77oppa .
ne ashuwaa amuwaa polanawu ne aawaa michcheera zin77oppa . a ne aawawu mata dabbo .
ashuwaa amuwaa polanawu ne aayee michcheera zin77oppa; a ne aayeessi mata dabbo .
ne aawaa ishaa kalluwaa qaarada ne ashuwaa amuwaa polanawu a machcheera zin77oppa; a ne aawaa ishaa machchiyo .
ne ashuwaa amuwaa polanawu ne na7aa keettaayeera zin77oppa; a ne na7aa keettaayyiyo gidiyo gishshawu , iira zin77oppa .
ne ashuwaa amuwaa polanawu ne ishaa keettaayeera zin77oppa; zin77ikko ne ishaa kawushshaasa .
&quot; ne ashuwaa amuwaa polanawu maccaaseeranne i na7eeranne naa77aara zin77oppa . i na7ee na7eera woy qassi i na7aa na7eerakka zin77oppa; eti iyyo mata dabbo gidiyo gishshawu , hegee shaaramuxa .
&quot; ne keettaayyiyaa paxa de7ishin , ne keettaayee michchiyo dawuttada ne ashuwaa amuwaa polanawu iira zin77oppa .
&quot; ne ashuwaa amuwaa polanawu kushe qitay yin tuna uttida maccaaseera zin77oppa .
&quot; neeni tunennaadan ne shooruwaa keettaayeera zin77oppa .
&quot; ne xoossaa sunttaa tunissanawu ne naatuppe issuwaanne taman xuuggidi , molooka giyo eeqaassi yarshshanaadan immoppa . taani godaa .
&quot; maccaasaara zin77iyoogaadan attuma asaara zin77oppa; hegee sheneyiyaaba .
&quot; neeni tunennaadan ay meheeranne zin77oppa , qassi maccaasikka meheera zin77anawu mehe sintti aadhdhoppo . hegee wogi baynnaba .
&quot; taani intte sinttappe yedettiyo kawotettati ha oosotun tunido gishshawu , intte hageeta milatiyaabatun tunoppite .
haray atto eta biittaykka tunido gishshawu , a nagaraassi taani a qaxxayaas; qaxxayin biittaykka banan de7iyaageeta cuchchiis .
shin intte ta higgiyaanne ta azazuwaa naagiteppe attin , israa7eela asaa gidin woy intte giddon de7iya hara biitta asappe ooninne hagaa mala tuna oosuwaa oottoppite .
&quot; intteppe kase ha biittan de7ida asati hagaa mala tunabaa oottido gishshawu , biittay tuniis .
intte ha biittaa tunissikko , intteppe kase de7ida kawotettata ha biittay cuchchidoogaadan , inttenakka cuchchennaadan naagettite .
hageeta milatiya tuna oosotuppe issuwaanne oottiya asi de7ikko , he asi ba asaa giddoppe bohetto .
&quot; hegaa gishshawu intteppe kase de7ida asati oottido tuna oosota ubbaa oottidi intte tunennaadan , intte ta azazuwaa naagite; taani , goday , intte xoossaa yaaga &quot; yaagiis .
goday muusa hagaadan yaagiis;
&quot; israa7eela asawu ubbawu hagaadan yaagada yoota; taani , goday , intte xoossay geeshsha gidiyo gishshawu , inttekka geeshsha gidite .
&quot; intteppe issoynne attennan ba aawaanne ba aayyiyo bonchcho; ta sambbatatakka bonchchite . taani , goday , intte xoossaa .
&quot; tana aggidi eeqatuyyo goynnoppite; woy qassi birataappe seerissidi , xoossata intteyyo medhdhoppite . taani , goday , intte xoossaa .
&quot; intte issippetettaa yarshshuwaa godaayyo yarshshiyo wode , he yarshshoy intte gishshaa ekettanaadan , bessiyaagaadan yarshshite .
he yarshshoy intte yarshshido gallassan woykko wonttetta gallassan meetetto; heezzantto gallassay gakkanaashin attidaagee de7ikko hegee xuugetto .
heezzantto gallassan a miikko , hegee sheneyiyaabaa; taani hegaa ekkikke .
hegaa miya ooninne ba nagaran i bawu oyshettana; ayssi giikko , i godaayyo geeshsha gididabaa tunissiis . he asi ba asaa giddoppe bohetto .
&quot; intte biittan mokkida kattaa intte cakkiyo wode , gadiyaa gaxaa gakkanaashin cakkoppite; qassi cahaappe simmin de7iya poshiluwaakka poshiloppite .
ne woyniyaa ayfiyaa mule maxada mittaa polloyoppa; sa7an wodhdhida woyniyaa ayfiyaakka maxoppa; hegaa hiyyeesatussinne betetussi aggaaga . taani , goday , intte xoossaa .
&quot; intte wuuqqoppite . &quot; worddotoppite . &quot; issoy issuwaa cimmoppite .
&quot; ta sunttan wordduwan caaqqoppite; yaatidi intte xoossaa sunttaa tunissoppite . taani godaa .
&quot; ne shooruwaa sugoppa; woykko bonqqoppa . &quot; keraa oottiya bitaniyaa damoozaa diggada , issi qammaanne ne matan ayssoppa .
&quot; tulliyaa qanggoppa; woy qassi qooqiyaa sinttan xubbiyaabaa wottoppa; shin neeni xoossaassi yayya . taani godaa .
&quot; pirddaa pirddaydda geellayoppa; hiyyeesa a hiyyeesatettaa gishshawu maaddada pirddoppa; duriyaakka a duretettaa gishshawu yayyada aggoppa . shin ne shooruwaayyo tumatettan pirdda .
&quot; ne asaa giddon iita zigirssaa ekkada yuuyoppa . &quot; ne shooruwaa woriyoobaa aybanne oottoppa . taani godaa .
&quot; ne ishaa ne wozanan ixxoppa . &quot; ne shooruwaa gaasuwan neeni nagara oottenna mala , a seera .
&quot; haluwaa kiyoppa; qassi ne asaappe issuwaayyoonne uluwan lancce oyqqoppa . shin ne shooruwaa ne huuphedan siiqa . taani godaa .
&quot; ta azazota naaga . &quot; ne mehiyaappe issi qommo mehiyaa hara qommo dumma mehiyan birasissoppa . &quot; issi shooqan naa77u qommo zerettaa zeroppa . &quot; qassi naa77u qommobaappe dadettida maayo maayoppa .
&quot; issi asi hara asa gelanawu giiga uttida danggiriixeera zin77ikko , qassi he danggiriixiyaakka ba danggiriixetettaappe wozettabeennaaro gidikko , eti qaxxayettanawu bessees; shin a ba danggiriixetettaappe wozettabeenna gishshawu , eta woranawu koshshenna .
gidikkonne he bitanee ba naaquwaa yarshshuwaassi gidiya dorssaa xoossaa dunkkaaniyaakko godaa sintti eho .
ehobare qeesee he naaquwaa yarshshuwaa dorssaa ekkidi , bitanee oottido nagaraa godaa sinttan atto giissees; i oottido nagaraykka atto geetettana .
&quot; intte kanaane biittaa geliyo wode , ayfiyaa miyo ay qommo mitta tokkikkokka , he mittaa ayfiyaa meetettennabaadan qoodite; heezzu layttay wuranaashin he mittaa ayfee meetettenna; a mooppite .
oyddantta layttan he mittaa ayfee ubbay godaassi galatawu shiishshiyo geeshsha yarshsho gidana .
shin he mittaa ayfee intteyyo keehi darana mala , ichchashantta layttaa ayfiyaa miite . intte hagaadan oottikko , intte mittaa ayfee darana . taani goday intte xoossaa .
&quot; suuttay a giddon de7iyo ay ashokka mooppite . &quot; kaayoppite woy shareechchoppite .
&quot; intte huuphiyaa binnaanaa garssaara yuushshi aattidi qanxxoppite; qassi intte buuchchaakka yuushshi aattidi qanxxoppite .
&quot; hayqqida asa gishshawu intte bollaa qanxxerettoppite; woykko cachchaa malaataa intte bollan kessoppite . taani godaa .
&quot; biittay shaaramuxaa tunatettan kumidaagaa gidenna mala , ne na7iyo shaaramuxaa oosuwaassi aatta immada tunissoppa .
&quot; ta sambbatata bonchchite; taayyo goynniyo sohuwaakka bonchchite . taani godaa .
&quot; moytiliyaa haasayissiyaageetukkonne shareechchotukko booppite; intte tunenna mala eta koyyoppite . taani , goday , intte xoossaa .
&quot; puulummida asanne cimida asa be7iyo wode uttidosaappe dendda eqqa; eta bonchcha; ne xoossaassi yayya . taani godaa .
&quot; intte biittan inttenaara de7iya betetu bollan sugettabaa oottoppite .
intte biittan inttenaara de7iya bete asa intte biitta asadan xeellite; a intte huuphedan siiqite . ayssi giikko , inttekka kase gibxxe biittan bete gididi de7ideta . taani , goday , intte xoossaa .
&quot; intte pirddan likkiyooban , meezaanan wottidi kiliyoobaaninne makkiyooban worddotoppite .
intte kiliyo meezaanay , intte makkiyoobaynne likkiyo miishshati ubbay likke gidona . taani inttena gibxxe biittaappe kessada ehiida godaa intte xoossaa .
intte ta higgiyaanne ta azazuwaa ubbaa naagitenne oottite . taani godaa yaaga &quot; yaagiis .
goday muusa hagaadan yaagiis;
&quot; israa7eela asawu hagaadan yaagada yoota , israa7eela asaappe gidin , woy betidi yiidi israa7eela giddon de7iya hara biitta asaappe gidinkka , ooninne ba naatuppe issuwaa molooka giyo eeqaayyo aattidi immikko , he asi hayqqo; he biittaa asay a shuchchan caddidi woro .
taani he bitaniyaa morkkana; a asaa giddoppe shoddada a xayssana . ayssi giikko , i ba naatuppe issuwaa molooka giyo eeqaayyo immiyoogan , ta dunkkaaniyaa tunissiis; ta geeshsha sunttaakka kawushshiis .
he bitanee ba naatuppe issuwaa molookassi immiyo wode , he biittaa asay be7iiddi , shenehoo giikko , qassi bitaniyaakka worennan aggikko ,
taani ta huuphen he bitaniyaanne asaa morkkana; anne molookaara shaaramuxanawu a kaalliya ubbata eta asaa giddoppe bohite .
&quot; ay asinne tanan ammanettennan ixxidi , moytilliyaa haasayissiyaageetanne shareechchota oychchanawu biikko , taani a morkkana; a asaa giddoppekka a xayssana .
&quot; taani , goday , intte xoossaa gidiyo gishshawu , simmi intte inttena dummayite; qassi geeshsha gidite .
ta higgiyaa naagitenne oottite . taani inttena geeshshiya godaattennee .
&quot; ay asinne ba aawaa woykko ba aayyiyo cayikko hayqqo . i ba aawaa woykko ba aayyiyo cayido gishshawu , a suuttaa acoy a bollaana .
&quot; issi asi ba shooruwaa keettaayeera zin77ikko , he zin77ida bitaneenne mishiriyaa naa77aykka hayqqona .
ba aawaa keettaayeera zin77ida asi ba aawaa kawushshiis; eti naa77aykka hayqqona . eta suuttaa acoy eta bollaana .
issi asi ba na7aa keettaayeera zin77ikko , eti naa77aykka hayqqona . eti tunabaa oottidosona . eta suuttaa acoy eta bollaana .
&quot; issi attuma asi maccaasaara zin77iyoogaadan attuma asaara zin77ikko , eti naa77aykka tunabaa oottido gishshawu hayqqona . eta suuttaa acoy eta bollaana .
issi asi na7iyoonne aayyiyoonne issippe machchiyaabaa gidikko , hegee tunabaa; intte giddon tunatetti de7enna mala , inne etinne taman xuugettona .
&quot; issi asi meheera zin77ikko , i hayqqo; he macca mehiyookka worite .
issi maccaasi meheera zin77ikko he maccaasiyoonne he mehiyaa naa77aakka worite; eti hayqqona . eta suuttaa acoy eta bollaana .
&quot; issi asi ba michchiyo ba aawaa na7iyo woykko ba aayee na7iyo machchidi , iira zin77ikko , hegee pokkoba . eti bantta asaa sinttan hayqqona . i ba michchiyo kawushshido gishshawu , ba nagaran bawu oyshettana .
issi asi kushe qitay yiido maccaasee kalluwaa qaaridi iira zin77ikko , eti naa77aykka bantta asaa giddoppe bohettona . ayssi giikko i i suuttay goggiyo pulttuwaa kalloyiis; akka ba suuttay goggiyo pulttuwaa kalloyaasu .
&quot; ne aayee michcheera woykko ne aawaa michcheera zin77oppa; ayssi giikko , hegaa oottiyoogee ba mata dabbuwaa kawushshiyoogaa . intte naa77aykka intte nagaran oyshettana .
issi asi ba aawaa ishaa keettaayeera zin77ikko , i ba aawaa ishaa kawushshiis . eti bantta nagaran banttawu oyshettana; eti naa77aykka na7a yelennan hayqqana .
issi asi ba ishaa keettaayyiyo machchikko , hegee tunatetta . i ba ishaa kawushshiis; eti naa77aykka na7a yelokkona .
&quot; simmi intte de7anaadan , taani inttena gelissiyo biittay inttena cuchchenna mala , intte ta higgiyaanne ta azazuwaa naagitenne oottite .
taani intte sinttappe xayssiyo asatu de7uwaa wogaa kaalloppite . eti hagaa ubbaa oottido gishshawu , taani eta shenetaas .
shin taani inttena , &quot; eta biittaa intte laattana; intte he biittaa inttebaa oottanaadan , he maattaynne eessay goggiyo biittaa taani intteyyo immana &quot; yaagaas . taani inttena hara asatuppe dummaya kessida godaa intte xoossaattenne .
&quot; hegaa gishshawu intte geeshsha gidida mehetanne kafota geeshsha gidennaageetuppe shaakkidi erite . taani hageeti intteyyo tuna ga wottido mehetun , kafotuuninne biittan qaaxerettiyaabatun ubban intte huuphiyaa tunissoppite .
taani goday geeshsha gidiyo gishshawunne intte tabaa gidana mala inttena hara asaappe dummayido gishshawu , inttekka taayyo geeshsha gidite .
&quot; issi attuma asi woykko macca asi moytilliyaara haasayiyaagaa woykko shareechcho gidikko , eti hayqqanawu bessees . eti shuchchan cadettona . eta suuttaa acoy eta bollaana yaaga &quot; yaagiis .
goday muusa hagaadan yaagiis , &quot; qeese gidiya aaroona attuma naatussi hagaadan yaagada oda; intteppe ooninne
ba mata dabbo , ba aayee , ba aawaa , ba attuma na7aa , ba macca na7ee , ba ishaa ,
woykko azina gelennan , a son de7iya ba michchee ahaa gidana xayikko , hayqqida asa ahaa oogaanne bochchidi , bana tunissoppo .
qassi ekuwaaninne geluwan dabbotida asa ahaa bochchidikka bana tunissoppo .
&quot; qeeseti hayqqidabawu kayyottanawu bantta huuphiyaa meedettoppona; bantta buuchchaakka qanttan qanxxoppona; woy qassi bantta bollaakka qanxxerettoppona .
eti bantta xoossaayyo geeshsha gidona; qassi bantta xoossaa sunttaakka tunissoppona . ayssi giikko eti godaayyo taman xuuggidi yarshshiyo , qumaa yarshshuwaa shiishshiyaageeta; hegaa gishshawu , eti geeshsha gidanawu bessees .
&quot; qassikka qeeseti shaaramuxa maccaasa , geela7otettay ekettiichchido maccaasa , woykko azinay yeddido maccaasa ekkoppona . ayssi giikko , qeeseti bantta xoossaayyo geeshsha .
qeesee intte xoossaassi qumaa yarshshuwaa shiishshiyaagaa gidiyo gishshawu , i hara asaappe dummato . taani inttena geeshshiya intte goday geeshsha gidiyo gishshawu , ikka geeshsha gido .
ay qeesiyaa na7iyo gidikkokka shaaramuxada bana tunissikko , hinna ba aawaa kawushshaasu . a taman xuugettada hayqqu .
&quot; qeese ubbatu halaqay , a huuphiyan tiyettiyo zaytee gukkido gishshawunne i qeesetettaa maayuwaa maayanawu dummatida asa gidiyo gishshawu , ba huuphiyaa binnaanaa kallo wottoppo; woykko ba maayuwaakka pooshshoppo .
ay ahaa gidikkokka , de7iyoosaa i geloppo; haray atto ba aawaa woykko ba aayee ahaa gidikkokka , bana hegan tunissoppo .
a geeshshanawu tiyiyo xoossaa zaytee a bollan de7iyo gishshawu , qeesee xoossaa dunkkaaniyaappe kiyoppo; xoossaa dunkkaaniyaakka tunissoppo . taani godaa .
&quot; qeesee geela7o macca na7a ekko .
azinay hayqqido maccaasiyo , woy azinay yeddido maccaasiyo , woy shaaramuxa maccaasiyo machchoppo . shin ba asaa giddoppe geela7o macca na7a dooridi machcho .
yaanana xayikko , i ba asaa giddon ba zeretta gidiya ba naata tunissana . taani a geeshshiyaagee , godaattennee yaaga &quot; yaagiis .
goday muusa , hagaadan yaagiis;
&quot; neeni aaroonassi hagaadan yaagada oda; sinttaara yiya ne zerettaappe bollay tilla gidenna asi ooninne qumaa yarshshuwaa taayyo immanawu shiiqoppo .
ayssi giikko bollay tilla gidenna asi ooninne shiiqanawu bessenna . qooqe , woykko wobbe , woy som77oy narphphettido , woy palaha bollay de7iyo asi ,
woy toho woy kushe silay ,
woy quunay , woy dinkkee , woy ayfee sakkiyo asi , woy puusoy oyqqido asi , woy ilahay oyqqido asi , woy mureessa gidinkka bollay tilla gidenna asi , ooninne shiiqoppo .
qeesiyaa aaroona zariyaappe bollay tilla gidenna asi ooninne godaayyo taman xuuggiyo yarshshuwaa shiishshanawu shiiqoppo . ayyo bollay tilla gidennaagaa gidaappe hini baggan , ba xoossaassi qumaa yarshshuwaa shiishshanawu i bessenna .
i geeshsha qumaanne qassi ubbappe aadhdhiya geeshsha gidiya ba xoossaa qumaakka maanawu danddayees .
shin ayyo bollay tilla gidenna gishshawu , i ta dunkkaaniyaa tunissennaadan , magalashuwaakko woy yarshshiyoosaakko shiiqoppo . ayssi giikko , eta geeshshiyaagee taani godaattennee yaaga &quot; yaagiis .
yaagin muusee aaroonassi , a attuma naatussinne israa7eela asaassi ubbaassi hagaa yootiis .
goday muusa hagaadan yaagiis;
&quot; ta geeshsha sunttaa eti tunissenna mala , israa7eela asay taayyo dummayido imota aarooninne a attuma naati bonchchuwan ekkidi , geeshshatettan naagana mala , etawu yoota . taani godaa .
&quot; etawu hagaadan yaaga; sinttaara yiya yeleta ubban intte zariyaappe ooninne tuni uttidi , israa7eela asay godaayyo dummayido geeshsha yarshshuwaakko shiiqikko , he asi ta sinttaappe xayo . taani godaa .
&quot; aaroona zariyaappe hanttaara goga harggee de7iyo , woykko bollaappe aybakko goggiyo ooninne geeyana gakkanaashin , geeshsha yarshshuwaappe mooppo . ahaa bochchidi tunidabaa woykko a attumatettaappe zeretti gukkido ura bochchiya ooninne tuna .
woy qassi sa7aara gooshettiya , tunissiyaabata , woy ay mala tunatetta gidikkonne tunissiya asa bochchiya uri ,
woy hegaa malabaa aybanne bochchiya asi , omarssi gakkanaashin i tuna; ba bollaa haattan meecettennan de7iiddi , he geeshsha yarshshuwaappe i maanawu koshshenna .
away wulliyo wode i geeshsha gidees; hegaappe guyyiyan , he geeshsha yarshshuwaappe bana gakkiyaagaa mo .
bawu hayqqidabaa woykko do7i worido mehe asho mooppo; hegee tunissiyaabaa . taani godaa .
&quot; qeeseti ta wogaa naagona; naagennan ixxikko , eti a tunissidi a nagaran hayqqana . eta geeshshiyaagee taani godaa .
&quot; he geeshsha yarshshuwaa qeesiyaa so asaappe attin , hara asi mooppo; qeesiyaa so yiida imattaa gidin , woy qaxarettidi oottiya ashkkara gidinkka mooppo .
shin qeesee ba biran shammido ayllee woykko a son yelettida ayllee he qumaappe mo .
qeese gidenna hara asa gelida qeesiyaa na7iyaa he geeshsha yarshshuwaappe muuppu .
shin qeesiyaa na7iyaa azini hayqqin , woykko azini yeddin , na7a yelennan kase ba geela7otettan de7iyoogaadan simmada ba aawaa soo yiikko , a ba aawaa gakkiya qumaappe mu . shin hara asi ooninne hegaappe mooppo .
&quot; issi asi erennan de7iiddi geeshsha yarshshuwaappe miikko , he i miido qumaa waagaa bolli xeetaappe laatamu kushiyaa gujjidi qeesiyaassi immo .
israa7eela asay godaassi yarshshiyo geeshsha yarshshuwaa qeeseti tunissoppona .
eti bantta ehiido geeshsha yarshshuwaa banttawu miidi , bantta nagaran oyshettanaadan , qeeseti oottanawu koshshenna . ayssi giikko , eta geeshshiyaagee , taani godaa ! yaaga &quot; yaagiis .
goday muusa hagaadan yaagiis ,
&quot; aaroonassi , a naatussinne israa7eela asa ubbaassi hagaadan yaagada yoota; israa7eela asaappe gidin woykko eta giddon de7iya betiyaappe ooninne godaayyo xuuggiyo yarshshuwaa ba dosan coo immiyo woy ba shiiquwaa gattanawu yarshshiyo wode ,
he yarshshoy ekettana mala , mirgguwaappe woy dorssaappe woykko deeshshappe tilla bollaara de7iya attumaagaa gido .
bollay tilla gidennaagee ayba gidikkonne ekettenna gishshawu , hegaa shiishshoppa .
&quot; qassi oona gidikkonne ba shiiquwaa gattanawu issippetettaa yarshshuwaa godaassi yarshshiyo wode , woy qassi ba mehiyaappe ba dosan coo immiyo imotaa godaassi shiishshiyo wode , hegee ekettana mala i tilla bollaara de7iyaagaa gido .
intte mehiyaappe qooqiyaa , woy mequwaa , woykko gunddaa , woykko giiyiya masunttay , woykko puusoy , woykko ilahay de7iyoogaa godaassi yarshshoppite; qassi taman xuuggiyo yarshsho oottidikka yarshshiyoosaa bollan godaayyo shiishshoppite .
a bollan palaha meretay woy pacabay de7iyo korimaa woy dorssaa issi asi ba dosan coo immiyo yarshshuwaassi shiishshanawu danddayees; shin shiiqo gato gidikko , hegee ekettenna .
sanggisettidaagaa woykko qoxettidaagaa woykko kaattay masunxxidoogaa woykko qanxxettidaagaa godaayyo yarshshoppite . intte biittan hegaa malabaa oottoppite .
intte giddon de7iya allaga asatuppe ekkido hegaa mala mehiyaakka intte xoossaassi quma oottidi shiishshoppite . eta bollay tilla gidennaagaa gaasuwan etan wotoy de7iyo gishshawu , eti intte gishshaa ekettokkona yaaga &quot; yaagiis .
qassikka goday muusa hagaadan yaagiis ,
&quot; miizza mari woy dorssa mari woykko deeshsha mari yelettiyo wode , laappun gallassaa ba aayeera takko . hosppuntta gallassaappe doommidi , godaayyo taman xuuggidi shiishshiyo yarshsho oottidi shiishshanawu danddayettees .
miizziyo , dorssiyo , woy deeshshiyo i maraara issi gallassi shukkoppite .
&quot; intte galataa yarshshuwaa godaayyo shiishshiyo wode , intte yarshshoy ekettanaadan yarshshite .
he yarshshoy he gallassikka meetetti agganawu koshshees; appe aybanne wonttossi ashshoppite . taani godaa .
&quot; ta azazuwaa naagitenne oottite . taani godaa .
qassi ta geeshsha sunttaa intte tunissoppite; israa7eela asaa giddon taani geeshsha gidiyoogee erettanawu bessees . inttena geeshshiyaagee , taani godaa .
intteyyo xoossaa gidanawu , inttena gibxxe biittaappe kessidaagee tana . taani godaa &quot; yaagiis .
goday muusa hagaadan yaagiis;
&quot; israa7eela asaayyo hagaadan yaagada yoota; geeshsha yaa7a gi awaajjidi , intte bonchchanawu bessiya keerettida godaa baalati hageeta .
&quot; intte usuppun gallassaa oosuwaa ootteeta; shin laappuntta gallassi intte shemppiyo sambbata gallassa; he gallassan geeshsha yaa7aa shiiqite; ayba oosonne oottoppite; intte de7iyo sohuwan ubban hegee godaassi sambbata .
&quot; eta wodiyan wodiyan geeshsha yaa7a ootti awaajjidi intte bonchchanawu bessiya godaa baalati hageeta .
koyro aginan tammanne oyddantto gallassi sa7ay omariyo wode , godaa paasikay doommees .
&quot; qassi he aginankka tammanne ichchashantto gallassay godaa oyttaa baalaa gallassa; hegaa gishshawu laappun gallassatun irshshoy gelibeenna oyttaa miite .
he gallassatuppe koyro gallassan geeshsha yaa7aa shiiqite; daafurssiya ooso aybanne oottoppite .
laappun gallassa ubbaa godaayyo taman xuuggiyo yarshshuwaa shiishshite; laappuntta gallassan qassi geeshsha yaa7aa shiiqite; daafurssiya ooso aybanne oottoppite yaaga &quot; yaagiis .
goday muusa hagaadan yaagiis;
&quot; israa7eela asaayyo hagaadan yaagada yoota; taani intteyyo immiyo biittaa gelidi , intte kattaa cakkiyo wode , he kattawu koyro ayfiyaa mirqqiyaa qeesiyaakko ekki yiite .
goday inttebaa ekkana mala , sambbata wonttetta gallassi qeesee he mirqqiyaa godaa sinttan pudenne duge wuxaawuxo .
he intte mirqqiyaa wuxaawuxido gallassi tilla bollaara de7iya issi laytta dorssa orggiyaa xuuggiyo yarshsho oottidi godaayyo shiishshite .
he yarshshuwaara issippe wogaraa zaytiyan munaqettida naa77u kilo giraame lo77o xiilliyaa kattaa yarshsho oottidi shiishshite; hegee godaayyo taman xuuggiyo , sawuwaa tonggu giya yarshsho gidana; hegaarakka qassi issippe issi litiro gidiya woyniyaa eessaa shiishshite .
ha yarshshuwaa intte intte xoossaassi shiishshiyo gallassay gakkanaashin , ooratta gakkida kattaappe oyttaa , woy xiixaa gidin , qayyiyaa gidinkka mooppite . hagee intte de7iyoosan ubban sinttaara yiya yeletawu ubbawu merinawu woga .
&quot; intte wuxaawuxiyo yarshshuwaa mirqqiyaa ehiido sambbata wonttettappe doommidi , laappun saamintta kumettaa qoodite .
laappuntta sambbataa wonttetta gallassay gakkanaashin , ishatamu gallassaa qoodidi , ooratta gakkida kattaa yarshshuwaa godaassi shiishshite .
intte aqiyo sohuwaappe naa77u kilo giraame gidiya lo77o xiilliyaappe irshshuwaa yeggidi uukkido naa77u oyttaa wuxaawuxanawu ekki yiite . hegee koyro gakkida kattaa ayfiyaappe godaassi yarshsho gidees .
he oyttaara issippe tilla bollaara de7iya issi laytta gidido laappun dorssa marata , issi mirgguwaanne naa77u dorssa orggeta shiishshite . kattaa yarshshuwaaranne ushshaa yarshshuwaara issippe godaayyo taman xuuggiyo , sawuwaa tonggu giya yarshsho oottidi yarshshite .
qassi issi deeshsha orggiyaa nagaraa yarshshuwaassi , issi laytta gidido naa77u dorssa orggetakka issippetettaa yarshshuwaassi shiishshite .
&quot; qeesee he koyro gakkida kattaa ayfiyaa oyttaanne he naa77u dorssata wuxaawuxiyo yarshsho oottidi , godaa sinttan wuxaawuxees; hegeeti godaassi geeshsha; qassi qeesiyaassikka qommo .
he gallassikka awaajjidi geeshsha yaa7aa shiiqite; daafurssiya ooso aybanne oottoppite . hagee intte de7iyoosan ubban sinttaara yiya yeletawu ubbawu merinawu woga .
&quot; intte biittan mokkida kattaa intte cakkiyo wode , intte shooqaa gaxaa gakkanawu cakkoppite; cakkishin attiya poshiluwaakka qoroppite; hegaa hiyyeesatuyyoonne betetuyyo aggiyaaggite . taani , goday , intte xoossaa yaaga &quot; yaagiis .
goday muusa hagaadan yaagiis ,
&quot; israa7eela asaayyo hagaadan yaagada yoota; laappuntta aginan koyro gallassaa shemppo gallassaa oottidi bonchchite; hassayissuwaa malkkataykka punettiyo wode , geeshsha yaa7aa shiiqite .
he gallassan godaayyo taman xuuggiyo yarshshuwaa shiishshiteppe attin , daafurssiya ooso aybanne oottoppite yaaga &quot; yaagiis .
goday muusa hagaadan yaagiis ,
&quot; ha laappuntta aginaayyo tammantta gallassay nagaraa atto giissiyo gallassa; he gallassi geeshsha yaa7aa shiiqite; qassi intte huuphiyaa kawushshite; yaatidi godaayyo taman xuuggiyo yarshshuwaa shiishshite .
he gallassay godaa intte xoossaa sinttan intte nagaray atto geetettana mala , intte nagaraa atto giissiyo gallassa gidiyo gishshawu , he gallassi ayba oosonne oottoppite .
he gallassi banatettaa kawushshenna asi ooninne ba asaa giddoppe bohetto .
he gallassi ayba ooso gidikkonne oottiya asa taani a asaa giddoppe xayssana .
he gallassi ayba oosonne oottoppite . hagee intte de7iyoosan ubban sinttaara yiya yeletawu ubbawu merinawu woga .
hegee intte waanna shemppuwaa shemppiyo sambbata gallassa . he gallassan intte huuphiyaa kawushshite . he aginan uddufuntta gallassan omarssaappe doommidi , tammantta gallassaa omarssay gakkanaashin , intte sambbataa bonchchite &quot; yaagiis .
goday muusa hagaadan yaagiis ,
&quot; israa7eela asaayyo hagaadan yaagada yoota; ha laappuntta aginan tammanne ichchashantta gallassaappe doommidi , laappun gallassay godaayyo daase baala .
he gallassatuppe koyro gallassan geeshsha yaa7aa shiiqite; daafurssiya ooso aybanne oottoppite .
laappun gallassan ubban godaayyo taman xuuggiyo yarshshuwaa shiishshite; hosppuntta gallassan qassi geeshsha yaa7aa shiiqite; godaayyo taman yarshshiyo yarshshuwaakka shiishshite . he gallassay intte shiiquwaa poliyo gallassa gidiyo gishshawu , daafurssiya ooso aybanne oottoppite .
&quot; taman xuuggiyo yarshshuwaanne kattaa yarshshuwaa , qassi hara yarshshota ubbaanne ushshaa yarshshuwaa , koshshiyaagaa keenaa keerido gallassan godaassi shiishshanawu , intte geeshsha yaa7a oottidi awaajjana godaa baalati hageeta .
ha baalati godaa sambbatatuppe , intte imota oottidi godaayyo immiyoobatuppe , shiiquwaa gattiyoobatuppenne intte intte dosan coo immiyoobatuppe dumma .
&quot; laappuntta aginan tammanne ichchashantta gallassan intte biittan mokkidabaa cakkidi shiishshidoogaappe guyyiyan , godaa baalaa laappun gallassaa bonchchite; koyro gallassaynne hosppuntta gallassay intteyyo waanna shemppo gallassa .
koyro gallassan lo77o mittaa ayfiyaappe , zambbaa tashiyaappe , irxxa hayttaara de7iya mittaa tashiyaappenne shaafa lanqqen dicciya lee7e mittaappe ekkidi , godaa intte xoossaa sinttan ufayttiiddi , laappun gallassaa baalaa bonchchite .
he baalaa layttan layttan laappun gallassaa godaassi bonchchite . hegee sinttaara yiya yeletawu ubbawu merinawu woga . intte hegaa laappuntta aginan bonchchite .
he laappun gallassaa intte daasiyan de7ite; israa7eela biitta asa gidiya ubbay daasiyan de7ite .
hegee sinttaara yiya yeletay ubbay israa7eela asaa taani gibxxeppe kessido wode , eti daasiyan de7anaadan oottidoogaa eranaassa . taani godaa intte xoossaa yaaga &quot; yaagiis .
hegaadan oottidi , muusee godaa baalata bonchchiyo wogaa israa7eela asaayyo yootiis .
goday muusa hagaadan yaagiis ,
&quot; xomppee to7ennan eexxiiddi de7ana mala , assi koshshiya zaytiyaa wogaraa teeraa caddidi gum77in kiyiya geeshshaa neeyyo ehaana mala , israa7eelata azaza .
xoossaa dunkkaaniyaa giddon de7iya markkatettaa magalashuwaappe kare baggaara , omarssappe maallado gakkanaashin , aarooni godaa sinttan he xomppiyaa ubba wode eetto . sinttaara yiya yeletawu ubbawu hegee merinawu woga .
xomppiyaa wottiyo , walahi baynna worqqa ballaa bolli de7iya xomppeti godaa sinttan ubba wode eexxanaadan aarooni naago .
&quot; tammanne naa77u kilo giraame gidiya liiqo xiilliyaa ekkada 12 oyttaa uukka .
he oyttata usuppunaa usuppunaa naa77u maaran godaa sinttan de7iya walahi baynna worqqa xaraphpheezaa bollan wotta .
godaassi taman xuugganawu shiishshido qumaa yarshshuwaa gidiyoogaa erissanawu , naa77u maaratu lanqqiyan lanqqiyan geeshsha ixaanaa wotta .
ha oyttaa sambbatan sambbatan ubba wode aarooni godaa sinttan israa7eela asaa gishshaa wotto . hegee israa7eela asay ubba wode oottanawu koshshiya qaalaa maachchaa .
hegee aaroonassinne a attuma naatussi imetto; i godaassi taman xuuggiyo yarshshuwaappe wogaadan aaroonanne a naata gakkiya ubbaappe aadhdhiya geeshsha shaaho gidiyo gishshawu , eti hegaa geeshsha sohuwan moona &quot; yaagiis .
aayen israa7eela asa , aawan qassi gibxxe asa gidiya issi bitanee de7ees . issi gallassi i hara israa7eela asa gidiya issuwaara heeran warettiis .
ha ayyo aayyiyaa israa7eela asa gidido bitanee waretaa giddon godaa sunttaa cayiis . yaatin a muusekko ehiidosona . he bitaniyaa aayyiyaa daana yaraa gidiya xiibira na7iyo . i sunttaykka shalomiito .
ha bitaniyaa waatanaakko godaa shenee etayyo qonccana gakkanaashin , eti a qasho keettan wottidosona .
goday muusa hagaadan yaagiis ,
&quot; he cayida bitaniyaa dunkkaanidosaappe gaxi kessa; i cayishin siyida asay ubbay bantta kushiyaa a huuphiyaa bollan wottona; yaatobare israa7eela asaa maabaray ubbay a shuchchan caddidi woro .
israa7eela asaayyo hagaadan yaagada yoota; ay asinne ba xoossaa cayikko , i ba nagaran oyshettana .
godaa sunttaa cayiya asi hayqqo; israa7eela asaa maabaray ubbay a shuchchan caddo . betidi yiidaagaa gidin woy biitta asa gidinkka godaa sunttaa cayikko hayqqo .
&quot; asa woriya asi hayqqo .
asa mehe woriya asi ooninne ba worido mehiyaa gishshaa paxa mehiyaa qanxxo .
issi asi ba shooruwaa qohikko , i oottidooridan a bollankka oosetto .
menttikko meqqo; ayfe gishshaa ayfe; achcha gishshaa achcha . asa bollan qohuwaa gattida oonikka i gattido qohuwaa malay a bollankka gakko .
mehe worida asi mehiyaa qanxxo; shin asa worida asi hayqqo .
betiyawukka israa7eela asawu higgee issi mala gido; ayssi giikko taani godaa intte xoossaa yaaga &quot; yaagiis .
hegaa ubbaa muusee israa7eela asawu ubbawu yootiis; yootin eti he cayida bitaniyaa dunkkaanidosaappe gaxi kessidi , shuchchan caddidi woridosona . yaatidi israa7eela asay goday muusa azazidoogaadan oottidosona .
siinaa deriyaa bollan goday hagaadan yaagiis;
&quot; neeni israa7eela asaassi hagaadan yaagada yoota; taani intteyyo immiyo biittaa intte geliyo wode , biittaykka godaa sambbataa bonchcho .
usuppun layttaa kumettaa intte shooqan zerite; qassi usuppun layttaa kumettaakka intte woyniyaa turaa xeeraa xunqqite; a ayfiyaakka maxidi ekkite .
shin laappuntta layttay biittaayyo shemppo sambbata; hegee godaayyookka sambbata . he laappuntta layttan intte shooqan zeroppite; intte woyniyaa xeeraakka xunqqoppite .
intte biittan azabba gididi mokkiyaabakka cakkoppite; qassi xunqqennan de7ishin coo ayfida woyniyaakka shiishshoppite . he layttay biittaassi muleera shemppo layttaa gido .
he sambbata layttan biittay oosettana xayikkonne intteyyo , intte maccanne attuma ashkkaratuyyo , intteyyo keraa oottiyaageetuyyo , betidi yiidi inttenaara de7iyaageetuyyo , intte mehiyaayyoonne intte biittan de7iya do7atuyyo gidiya qumaa immana; biittay mokkiyoobay ubbay meetetto .
&quot; layttatu giddon de7iya laappun sambbatata qooda;
laappun sambbatatu layttaa qooday laapputoo laappuna; hegeekka oytamanne uddufun laytta .
hegaappe guyyiyan , laappuntta aginan , tammantta gallassan bonchchettiya nagaraa atto giissiyo gallassan malkkataa punniya asa intte biittan ubban kiittite .
ishatamantto layttaa dummayidi , he biittan de7iya ubbaassi birshshettaa awaajjite . hegee intteyyo ishatamantto layttaa baalaa . he wodiyan intte ubbaykka intte gadiyawunne intte yarawu yarawu simmite .
he layttay intteyyo ishatamantto layttaa baala . he layttan zeroppite; azabba gididi mokkidabaakka cakkoppite; qassi intte a xeeraa xunqqennan ayfida woyniyaa ayfiyaakka shiishshoppite .
hegee ishatamantto layttaa baala gidiyo gishshawu , i intteyyo geeshsha; goyennan coo dembban mokkidabaa miite .
&quot; ha ishatamantto layttaa baalaa wode asi ubbi ba gadiyan simmo .
&quot; intte intte shooruwaappe gadiyaa shammikko , woy qassi ayyo bayzzikko , issoy issuwaa cimmoppite .
intte ishatamantto layttaa baalaappe guyyiyan de7iya layttatu qoodaadan intte shooruwaappe shammite; intte shooroykka qassi gadee kattaa mokkanawu de7iyo layttatu qoodaadan bayzzo .
layttatu qooday daro gidikko , waagay darees; layttatu qooday guuxxikko , waagaykka guuxxees . ayssi giikko , intte cakkana kattaa cahaa qoodaadan intte shooroy intteyyo bayzzees .
intte issoy issuwaa cimmoppite; shin intte intte xoossaassi yayyite . taani goday , intte xoossaa .
&quot; ta azazuwaa oottite; ta higgiyaakka naagitenne oottite; yaatikko intte ha biittan sarotettan de7ana .
biittay ba ayfiyaa intteyyo immana; immin intte kallana gakkanaashin maana; qassi he biittankka intte sarotettan de7ana .
intte , &quot; nuuni zerana xayikko , qassi kattaakka cakkidi shiishshana xayikko , laappuntta layttan ay maanee ? &quot; giikko ,
taani usuppuntta layttan ta anjjuwaa intte bollan kiittana; yaatobare biittay heezzu layttawu gidiya ayfiyaa ayfana .
hosppuntta layttan intte intte biittan zeriyo wodekka , kase shaachcha kattaa maana; qassi intte zeriyo kattaa ayfiyaa uddufuntta layttan shiishshana gakkanaashinkka , shaachcha kattaa maana .
&quot; biittay tabaa gidiyo gishshawunne inttekka ha biittan imattanne bete gididi de7iyo gishshawu , biittaa naa77antto simmennaadan bayzzoppite .
intte oyqqido biittan ubban de7iya gadiyaa gadiyaawati wozana mala , eta maataa naaganawu koshshees .
&quot; ne ishay hiyyeesidi ba gadiyaappe bayzzikko , ayyo matattiya dabboy yiidi , he gadiyaa ayyo wozo .
ayyo he gadiyaa woziya dabboy xayikko , qassi ikka simmi duretidi woziyo miishshaa demmikko ,
ba bayzzido wodiyaappe doommidi de7iya layttaa qoodidi , attida layttaa miishshaa shammidaagaayyo zaaro; yaatidi i ba gadiyawu simmo .
shin ayyo he gadiyaa wozanawu gidiya miishshi xayikko , ishatamantto layttaa baalay gakkanaashin gadee shammida bitaniyaa kushiyan gam77o; ishatamantto layttaa baalaa wode , a gadee ayyo simmo; ikka ba gadiyawu simmo .
&quot; gimbbetti uttida katamaa giddon issi asi de7iyo keettaa hara urawu bayzzikko , i bayzzoosappe biidi issi layttaa gakkanaashin de7iya wodiyan zaaridi wozanawu awu maatay de7ees .
issi laytta kumettaa giddon wozana xayikko , he gimbbettida katamaa giddon de7iya keettay shammidaagaayyo na7aa na7awu merinawu abaa gidees . ishatamantto layttaa baalaa wodekka simmenna .
shin gimbbettibeenna heeratun de7iya keettati shooqa mala . eti wozettoosona; ishatamantto layttaa baalaa wodekka bayzzidaagawu simmoosona .
&quot; gidikkonne leewatu katamatun de7iya bantta keettaa leewati bantta koyido wodiyan wozi ekkanawu danddayoosona .
leewatuppe issi asi eta katamaa giddon de7iya keettaa bayzzidi wozana xayikko , he eta katamaa giddon de7iya keettay ishatamantto layttaa baalaa wode simmees . ayssi giikko , leewatu katamaa giddon de7iya keettati israa7eela asaa giddon leewatussi aqo .
shin eta katamaa yuushuwan eta ubbaassi issippe de7iya biittay etawu merinawu aqo gidiyo gishshawu bayzettenna .
&quot; qassi ne ishay hiyyeesidi bana danddayana xayikko , imattadaaninne betedan i nenaara de7ana mala , neeni a maadda .
ne ishaa nenaara wottanawu appe dichchaa ekkoppa; woykko wore mooppa . shin neeni ne xoossaassi yayya .
ne biraa ayyo dichchawu tal77oppa; ne qumaakka ayyo woriyan bayzzoppa .
intteyyo kanaane biittaa immanawunne intte xoossaa gidanawu , inttena gibxxe biittaappe kessidaagee , taani goday , intte xoossaa .
&quot; neeyyo dabbo gidiya israa7eela asi hiyyeesidi , bana neeyyo aylletettawu bayzzikko , neeni a aylledan ootissoppa .
i keraa oottiya asadaaninne betedan nenaara de7o; ishatamantto layttaa baalay gakkanaashin i neeyyo ootto .
he wode i ba naatuurakka issippe ne sooppe kiyidi ba keettaa asaakko bo; ba aawaa gadiyaakkokka simmo .
israa7eelati taani gibxxe biittaappe kessido ta aylleta gidiyo gishshawu , eti aylletettawu bayzettoppona .
neeni eta meqettaa iitada haaroppa; shin neeni ne xoossawu yayya .
&quot; neeyyo attumanne macca aylleti de7ana mala koyikko , ne yuushuwan de7iya kawotettatuppe shamma .
qassi intte biittan de7iya betetuppenne intte biittan de7ishin yelettida eta so asaappe shammanawu danddayeeta; eti intteyyo aqo gidona .
intteppe guyyiyan intte naati eta merinawu laattana mala , intte naatuyyo immite . intte etappe ubba wodekka aylle shammanawu danddayeeta; shin intte isha gidiya israa7eela asa meqettaa iitidi haaroppite .
&quot; ne matan de7iya imatta woykko bete asi
duretin , qassi a matan de7iya ne ishay hiyyeesidi , he ne matan de7iya imattaassi woykko betiyaassi woy imatta bitaniyaa zariyaappe issuwaassi bana bayzzikko , i bayzetti simmin a wozanawu danddayettees; a ishanttuppe issoy a wozo .
woy a aawaa ishay , woy a aawaa ishaa na7ay a wozo; woy a yaraappe ayyo mata dabbo gidiya asi a wozo; woy qassi i ba huuphiyawu duretikko i bana wozo .
i bana shammida bitaniyaara issippe gididi , i bana bayzzido layttaappe doommidi ishatamantto layttaa baalay gakkanaashin de7iya layttaa qoodo; a birshshissiya waagay he layttaa qoodaa keena gido . i bana shammidaagaara gam77ido wodiyaa waagay issi asi keraa oottidi demmiyo miishsha lagge gido .
ishatamantto layttaa baalay gakkanawu biron daro layttay attidabaa gidikko , ba bayzettido waagaappe he layttaa qoodan bana woziyo waagaa qanxxo .
qassi ishatamantto layttaa baalay gakkanawu attida layttay guutta gidikko , bana shammidaagaara issippe qoodidi , he layttaa qoodan bana woziyo waagaa qanxxo .
i layttan layttan kera oottiya asadan bana shammidaagaara de7oppe attin , intte xeelliiddi israa7eela asa gidiya bitaniyaa meqettaa iitidi haaroppite .
&quot; shin i hegaa mala ogiyan wozettana xayikko , ishatamantto layttaa baalay gakkiyo wode inne a naati ashkkaratettaappe kiyona .
ayssi giikko , israa7eela asay ta ashkkaratattenne; taani gibxxe biittaappe kessido ta ashkkarata . taani , goday , intte xoossaa yaaga &quot; yaagiis .
goday hagaadan yaagees; &quot; intte etayyo goynnanawu eeqata medhdhoppite; qassi hawulttiyaa , masettida misiliyaa woykko masettida shuchchaa essoppite . taani , goday , intte xoossaa .
ta sambbatata naagite; ta dunkkaaniyaa bonchchite; taani godaa .
&quot; intte ta higgiyan biikko , ta azazotakka naagikkonne oottikko ,
taani intteyyo iraa wodiyan bukissana; biittaykka kattaa darissidi mokkana; dembbaa mittatikka ayfiyaa ayfana .
intte kattaa qoxxiyo wodiyaappe biidi woyniyaa ayfiyaa maxiyo wodee gakkanaashin kattaa qoxxana; qassi woyniyaa ayfiyaa maxoykka biidi kattaa zeriyo wodee gakkanaashin wurenna . intte kallana gakkanaashin qumaa maana; qassi intte intte biittankka saruwan de7ana .
&quot; taani biittawu sarotettaa immana; ooninne yashissennan intte zin77ana . iita do7ata taani biittaappe xayssana; intte biittan naa77antto olay denddenna .
intte morkketa intte yedettana; yedettin intte sinttan eti bisuwan hayqqana .
intteppe ichchashay xeetaa yedettana; qassi xeetay tammu sha7aa yedettana . intte morkketi intte sinttan bisuwan hayqqana .
&quot; taani ta sinttaa inttekko zaarana; zaarada inttena ayfissana; inttena darissana . qassi taani ta maachchaa inttenaara minttana .
intte shaachcha kattaa maana; qassi ha laytta kattaa wottanawu , shaachcha kattaa diggidi sohuwaa kessana .
taani ta de7iyo sohuwaa intte giddon oottana; taani inttena shenetikke .
taani intte gidduwan hemettana; qassi intte xoossaa gidana; inttekka ta asa gidana .
intte gibxxetuyyo aylle gidennaadan , gibxxe biittaappe inttena kessidaagee taani goday intte xoossaa . taani intte aylletettaa qambbaraa menttaas; qassi inttekka xoqqu giidi hemettanaadan oottaas .
&quot; shin intte taani giyoobaa siyennan ixxikkonne , ha azazota ubbaakka oottennan ixxikko ,
ta wogaa intte karikko , qassi ta azazota ubbaa oottennan ixxidi ta maachchaa kanttanawu intte ta higgiyaa shenetikko ,
he wode taani intte bolli hagaa oottana: intte akeekennan de7ishin yashshaa , gilqqatettaa , intte ayfiyaa jallettiyaanne inttena keehippe harggissiya mishuwaa intte bolli ehaana . intte zerettaa zerana; shin i hada; ayssi giikko , hegaa intte morkketi maana .
taani ta som77uwaa intte bolli tukkana; intte morkketu sinttan intte kunddana; inttena ixxiyaageeti inttena haarana; qassi ooninne yedettennan intte baqatana .
&quot; hagaa ubbaa oottinkka intte tana siyennan ixxikko , taani intte nagaraa gishshawu intte qixaatiyaa laappun dakko gujjana .
intte wolqqaa otoruwaa taani menttana; saluwaa birata mala oottana; intte biittaakka nahaasiyaa giyo birataa mala oottana .
intte wolqqay hadasan wurana; ayssi giikko , intte biittay kattaa mokkenna; biittan de7iya mittatikka ayfiyaa ayfokkona .
&quot; intte taayyo ixxis giikkonne taani giyoobaakka siyennan ixxikko , intte nagaraa keena laappun dakko boshaa taani intte bollan ehaana .
taani intte bolli bazzo do7ata yeddana; eti intte naata bonqqana; intte meheta xayssana; intte qoodaakka guuttana; hegaa gaasuwan intte hemettiyo ogee bazzo gidana .
&quot; ha ubba qixaatiyankka intte taakko simmennan ixxis giidi biikko ,
he wode tankka intteyyo ixxis gaana; qassi intte nagaraa gishshawu taani ta huuphen inttena laappun dakkuwaa qaxxayana .
ta maachchaa menttido haluwaa kiyiya bisuwaa taani intte bolli ehaana; intte intte katamatun shiiqikkokka , taani intte bollan boshaa yeddana . qassi inttekka intte morkketu kushiyan aadhdhidi imettana .
intte kattaa taani xayssiyo wode , tammu maccaasati issi bashiyan oyttaa uukkana; hegaakka meezaanan likkidi shaakkana; intte hegaa maana , shin kallekketa .
&quot; ha ubbankka intte taani giyoobaa siyennan ixxis giidi biikko ,
he wode tankka intte bolli hanqquwan denddana; intte nagaraa gishshawu taani ta huuphen inttena laappun dakkuwaa qaxxayana .
intte intte attuma naatunne intte macca naatu ashuwaa maana .
intte goynniyo xoqqa sohota taani kolana; intte ixaanaa yarshshiyo sohuwaakka xayssana . taani intte ahaa intte eeqatu ahaa bollan olana; taani inttena mule shenetana .
taani intte katamata baysa oottana; intte goynniyo sohotakka kolerettana; intte sawiya yarshshuwaakka singgikke .
&quot; taani intte biittaa xayssana; yaatobare he intte biittan yiidi uttiya morkketikka hegan garamettana .
taani inttena kawotettatu giddon laalana; intte bollankka ta bisuwaa shoddana . intte biittay bayana; intte katamatikka baysa gidana .
he intte intte morkketu biittan de7iyo wode , baysa gigidi coo de7iya intte biittay ba sambbatata bonchchiiddi ufayttana . he wode intte biittay shemppananne ba sambbatata bonchchiiddi ufayttana .
intte he biittan de7ido wodiyan ubban intte sambbatatun demmibeenna shemppuwaa ha77i bayidi coo de7iyo wodiyan demmana .
&quot; intte intte morkketu biittan de7iyo wode , intteppe shaahettidi guyye attidaageeti de7iyaageetu wozanan taani yashshaa yeddana; carkkoy qaattiyo bonccuwaa cenggurssay eta shabbirana; eti bisuwaappe baqatiyaabadan baqatana; qassi eta ooninne yedettennan eti kunddana .
inttena yedettiyaabi baynnan de7ishin , intte olaappe baqatiyaabadan issoy issuwaara xubettana; qassi intte intte morkketu sinttan eqqanawukka intteyyo ayba wolqqinne de7enna .
intte kawotettatu giddon bayana; intte morkketu biittaykka inttena mitti aggana .
intteppe shaahettidi intte morkketu biittan attidaageeti bantta nagaraa gaasuwaaninne bantta aawatu nagaraa gaasuwan gilqqana .
&quot; shin eti taani etawu ixxis gaanaadaaninne eta morkketu biittawu eta yeddanaadan oottida bantta nagaraa , bantta mayzza aawatu nagaraa , eti tana cimmido cimuwaanne eti taayyo ixxis giidoogaa paaxikko ,
hegan qassi eta azazettenna wozanaykka ziqqi giikkonne eti bantta nagaraa qixaatiyaa ekkikko ,
he wode taani yaaqoobaara maacettido ta maachchaa hassayana; qassi yisaaqaaranne abrahaamaara maacettido ta maachchaa hassayana; biittaakka hassayana .
eti xayiichchin , eta biittay baysa attana; he eti xayin baysa gididi coo de7iyo wodiyan biittay ba sambbatata bonchchiiddi ufayttana . eti ta azazuwaa karido gishshawunne eta shemppoykka ta wogaa shenetido gishshawu , eti bantta nagaraa qixaatiyaa ekkana .
&quot; gidikkonne eti bantta morkketu biittan de7iyo wode , eti muleera xayana gakkanaashiininne etaara de7iya ta maachchaakka kanttana gakkanaashin , taani eta olikke; qassi shenetikke . taani , goday , eta xoossaa .
taani eta xoossaa gidanawu , kawotettati xeellishin , gibxxe biittaappe kessido eta mayzza aawatuura taani maacettido maachchaa eta gishshawu hassayana . taani godaa .
&quot; goday siinaa deriyaa bollan muuse baggaara baappenne israa7eela asaappe gidduwan wottido wogati , azazotinne higgeti hageeta &quot; yaagiis .
goday muusa hagaadan yaagiis;
&quot; israa7eela asaassi hagaadan yaagada yoota; issi asi godaayyo asa immanawu shiiqikko , neeni gammatiyoogaadan he asa gishshaa miishshaa qanxxo .
hegeenne laatamu layttappe biidi usuppun tammu laytta gakkanawu de7iya attumaagawu usuppun xeetu giraame deexxiya xaqara biraa qanxxo .
macca asa gidikko qassi hasttamu xaqara biraa qanxxo .
qassi ichchashu layttappe biidi laatamu laytta gakkanawu de7iya attumaagawu laatamu xaqara biraanne maccaarissi tammu xaqara biraa qanxxo .
qassikka issi aginaappe biidi ichchashu laytta gakkanawu de7iya attumaagawu ichchashu xaqara biraanne maccaarissi heezzu xaqara biraa qanxxo .
hegaadankka qassi usuppun tammu layttanne hegaappe bollaara de7iya attumaagawu tammanne ichchashu xaqara biraanne maccaarissi tammu xaqara biraa qanxxo .
qassi shiiqettida bitanee neeni gammatidoogaa qanxxanawu danddayenna daro manqqo gidikko , i ba shiiquwaa gattanawu immido asa ehiidi qeesiyaa sinttan esso; essobare shiiqettida bitanee qanxxanawu danddayiyoogaa keenaa qoppidi qeesee gammato .
&quot; i shiiqettidoogee asi godaassi yarshshiyoosaa mala mehiyaa yarshshanaassa gidikko , hegaa mala asi godaassi immiyo mehee ubbay geeshsha .
i he mehiyaa gishshaa hara mehiyaa immoppo; woy a hara mehiyaara laammoppo . lo77uwaa iitaara woy qassi iitaakka lo77uwaara laammoppo; shin i laammikko , koyro meheenne laamiyaa immido meheenne naa77aykka geeshsha .
i shiiqettido mehee godaassi yarshsho oottidi shiishshanawu geeshsha gidenna mehe gidikko , he bitanee he mehiyaa qeesiyaa sintti eho .
lo77o gidin iita gidin , qeesee he mehiyaa gammato; yaatobare qeesee gammatidoogee a waaga gido .
shin he mehiyaa goday a zaaridi wozanawu koyikko , he mehiyaa waagaa bolli xeetaappe laatamu kushiyaa gujjo .
&quot; issi asi ba keettaa geeshsha gidanaadan godaassi dummayikko , lo77o gidin iita gidin , qeesee he keettaa gammato . yaatobare qeesee gammatidoogaadan a waagay hegaadankka gido .
qassi ba keettaa godaassi geeshsha ootti dummayida asi zaarettidi wozanawu koyikko , he keettaa waagaa bollan xeetaappe laatamu kushiyaa gujjo; yaatobare keettay assa gidees .
&quot; issi asi ba laata gadiyaappe shaakkidi geeshsha ootti godaassi dummayikko , he gadiyaa waagay an zeriyo zerettan gammatetto . hegeenne laatamu kilo giraame banggaa zeriyo keena shooqa gidikko , tammu xaqara biraa qanxxo .
i ba gadiyaa ishatamantto layttaa baalaappe doommidi geeshsha ootti godaassi dummayikko , he gadiyawu kumetta waagaa qanxxo .
shin i ba gadiyaa ishatamantto layttaa baalay aadhdhi simmin geeshsha ootti godaassi dummayikko , kaallidi de7iya ishatamantto layttaa baalay gakkanaashin de7iya wodiyaa qeesee qoodo; yaatobare a kumetta waagaappe wodhdhees .
he gadiyaa geeshsha ootti godaassi dummayida asi zaaretti wozanawu koyikko , i gammatettido miishshaa bolli xeetaappe laatamu kushiyaa gujjo; yaatobare gadee simmidi abaa gidees .
shin i gadiyaa zaarettidi , wozanaappe kasetidi hara asawu bayzzikko , he gadiyaa wozanawu danddayenna .
ishatamantto layttaa baalay gakkin gadee yedettiyo wode , he gadee naa77antto guyye ekkennabaadan godaassi geeshsha gidees . he aqoy qeesiyaassa .
&quot; issi asi hara asappe shammido gadiyaa geeshsha ootti godaassi dummayanawu koyikko ,
kaalliya ishatamantto layttaa baalay gakkanaashin de7iya waagaa qeesee gammato; gammatobare bitanee he gallassikka he gimmitiyaa qanxxo; qanxxobare he miishshay godaassi dummatida miishsha gidana .
ishatamantto layttaa baalay gakkiyo wode , he gadee koyro laatan ekkidi bayzzida bitaniyaassi simmees .
&quot; a waagay xoossaa dunkkaaniyan eriyo meezaanan gammatettees .
&quot; shin ooninne bayra yelettida mehe godaassi dummayidi shiishshanawu danddayenna; ayssi giikko , i kasekka godaabaa . miizza mara gidin woy dorssa mara gidinkka i godaabaa .
he maray geeshsha gidana xayikko , ne gammatido waagaa bolli xeetaappe laatamu kushiyaa gujjidi a goday zaarettidi wozo . i wozana xayikko , ne gammatido waagan hara asawu bayzetto .
&quot; issi asi babaappe godaassi dummayidi immidobay ayba gidikkokka , asa gidin mehe gidin , woy a laatan gakkida gade gidinkka , bayzettennanne wozettenna . dummayidobay ubbabi godaassi ubbaappe aadhdhida geeshsha .
asaa giddoppe shaahettidi xayanaadan imettida asi wozettoppo; he asi hayqqo .
&quot; biittaa asiratay ubbay biittaappe mokkida katta gidin woy mitta ayfe gidinkka godaassa . hegee godaassi geeshsha .
issi asi ba asirataa wozanawu koyikko , a waagaa bollan xeetaappe laatamu kushiyaa gujjo .
miizzaa asirataa gidin , dorssaa asirataa gidin , woy deeshshaa asirata gidinkka , henttanchchaa gatimaappe garssaara aadhdhiya awugeenne tammaappe issoy godaassi geeshsha .
tammantta mehiyaa iita gidin lo77o gidinkka dooroppo; woy a haraara laammoppo . laammikkonne koyroogeenne laamiyaa immidoogeenne naa77aykka godaassi geeshsha gidoosonappe attin , zaaridi wozanawu danddayenna yaaga &quot; yaagiis .
siinaa deriyaa bollan goday muuse baggaara israa7eela asaa azazido azazoti hageeta .
siinaa bazzuwan , xoossaa dunkkaaniyaa giddon , israa7eela asay gibxxe biittaappe kiyido naa77antto layttan , naa77antto aginan , he aginawu koyro gallassan , goday muusa hagaadan yaagiis;
&quot; israa7eela asaa ubbaa eta yaran yaraaninne keettan keettan qoodada , attuma asaa eta sunttan sunttan xaafa .
neeninne aarooni yelettoosappe laatamu layttanne hegaappe bollaara de7iya israa7eelata , olaa baanawu danddayiyaageeta ubbata , eta citan citan qoodite .
zariyaappe zariyaappe issi issi asi ba keettaa asawu halaqa gididi , inttena maaddo .
inttena maaddana asatu sunttay hagaappe kaallidi de7iyaagaa: zariyaa keettaa asaa halaqaa roobeela shade7uura na7aa eliixuura
simoona xuriishadaaya na7aa shalumi7eela
yihudaa aminadaaba na7aa na7asoona
yisaakoora xu7aara na7aa nataani7eela
zaabiloona heloona na7aa eli7aaba
efireema amihuuda na7aa elishamaa7a minaase padaaxuura na7aa gamaali7eela
biniyaama giidi7oona na7aa abidaana
daana amishadaaya na7aa ahi7eezera
aseera okiraana na7aa paagi7eela
gaada da7u7eela na7aa eliyasaafa
nifttaaleema enaana na7aa ahiraa7a
ha asati bantta aawatu keettaa asatuppe kaalettanawu doorettidaageeta; eti israa7eela yaratuyyo halaqata &quot; yaagiis .
yaagin muuseenne aarooni sunttay xeesettido ha asata efiidosona .
naa77antta aginan koyro gallassi kumetta maabaraa xeesidi , issippe shiishshidosona . shiishshin asay ba yaran yaraaninne ba keettan keettan odidi , yelettoosappe laatamu layttanne hegaappe bollaara de7iya attumaasatu ubbaa sunttay muleera xaafettiis .
goday a azazidoogaadan , muusee eta siinaa bazzuwan qoodiis .
olawu baanawu danddayiya attumaasati ubbay , laatamu layttanne hegaappe bollaara de7iyaageeti qoodettidi , huuphiyan huuphiyan xaafettidosona . eti bantta yaran yaraaninne bantta keettan keettan shaahettidi , hagaappe kaallidi de7iya qoodan mazggafettidosona . zariyaa olanchchatu qoodaa roobeela yaaqooba na7aa bayraa 46,500
muusee , aarooninne tammanne naa77u israa7eela zaretu halaqati qoodido asay hagaa .
olawu baanawu danddayiya attumaasati ubbay laatamu layttanne hegaappe bollaara de7iyaageeti bantta aawaa keettan keettan qoodettidosona .
hegeeti muleera 603,550 .
shin leewa zareti ha qoodettida asaara qoodettibookkona .
ayssi giikko , goday muusa hagaadan yaagiis;
&quot; leewa zareta qoodoppa; eta attida israa7eelatu qoodan yeggoppa .
leewata xoossaa dunkkaaniyaa bollaaninne a giddon de7iya miishshatu ubbaa bollan halaqa oottada suntta . eti he dunkkaaniyaanne a giddon de7iya miishshata tookkona; eti a giddon oottonanne a yuushuwan dunkkaanona .
xoossaa dunkkaanee shodettiyo wode leewati shoddona; xoossaa dunkkaanee eqqiyo wodekka leewati essona . etappe haray ooninne akko shiiqikko , hayqqo .
israa7eela asati ubbay bantta armman armmaaninne bantta citan citan shaahettidi , bantta dunkkaaniyaa dunkkaanona .
shin godaa hanqqoy israa7eela maabaraa bolli wodhdhenna mala , leewati xoossaa dunkkaaniyaa yuushuwan bantta dunkkaaniyaa dunkkaanona; leewati xoossaa dunkkaaniyan aawatona &quot; yaagiis .
israa7eelati hagaa ubbaa goday muusa azazidoogaadan oottidosona .
goday muusanne aaroona hagaadan yaagiis;
&quot; israa7eela asay bantta baggaa baggaa erissiya armmaanne bantta yaraa yaraa erissiya banddiraa kaallidi , xoossaa dunkkaaniyaappe guuttaa haakkidi , a yuushuwan dunkkaanona .
shin goday muusa azazidoogaadan , leewati hara israa7eelatuura qoodettibookkona .
israa7eelati goday muusa azazidobaa ubbabaa oottidosona . simmi eti bantta banddiraa kaallidi , hegaadan dunkkaanidosona; qassi bantta yaraa yaraanne bantta so asaa asaa kaallidi , hegaadan kiyidosona .
goday siinaa deriyaa bollan muuseera haasayido wode de7iya aaroonanne muuse keettaa asay hagaappe kaallidi xaafettidaagaa .
aaroona attuma naatu sunttay bayray nadaaba , abiiha , el77aazaranne itaamaara .
he aaroona attuma naati ubbay qeese gididi oottanawu tiyettidi sunttettidosona .
shin eta giddoppe nadaabinne abiihu siinaa bazzuwan goday azazibeenna tamaa yarshshidi , godaa sinttan hayqqidosona; etawu na7i baawa . hegaa gishshawu , eta aaway aarooni paxa de7ido laytta ubban el77aazaranne itaamaara xalaalay qeese gididi oottidosona .
goday muusa hagaadan yaagiis;
&quot; leewata haa ekkada ya; ehaada qeesiyaa aaroona maaddana mala , eta a sintti shiishsha .
eti aaroonawunne israa7eela maabarawu ubbawu xoossaa dunkkaaniyaa sinttan dumma dumma oosuwaa oottona .
eti xoossaa dunkkaaniyan de7iya miishsha ubbaa aawatettaa ekkona; ekkidi israa7eela asaa gishshaa xoossaa dunkkaaniyan ooso ubbaa eti oottona .
neeni leewata aaroonanne a attuma naata maaddanaadan suntta; eti israa7eela giddoppe muleera aaroonayyo imettidosona .
aaroonanne a attuma naata qeese oottada suntta . etappe hara asi ooninne xoossaa dunkkaaniyaakko shiiqikko , hayqqo &quot; yaagiis .
qassi goday muusa hagaadan yaagiis;
&quot; taani israa7eelatu maccaasay bayra yeliyo attuma naatu ubbaa gishshaa israa7eelatu giddoppe leewata ekkaas . leewati tabaa;
ayssi giikko , bayra yelettida ubbay tabaa . taani gibxxe biittan bayra yelettidabaa ubbaa worido gallassan , israa7eelatun bayra yelettidabaa ubbaa , asa gidin , mehe gidin , taayyo dummayaas; eti tabaa gidana . taani godaattennee &quot; yaagiis .
qassikka goday muusa siinaa bazzuwan ,
&quot; neeni leewata eta so asan asaaninne eta yaran yaran qooda; yelettoosappe issi aginanne hegaappe bollaara de7iya attumaageeta ubbaa qooda &quot; yaagiis .
yaagin goday azazidoogaadan , muusee eta qoodiis .
leewa attuma naati gershshoona , qahaatanne maraara .
gershshoona attuma naati liibinanne shim77a .
qahaata attuma naati amiraama , yixihaara , kebroonanne uzzi7eela .
maraara attuma naati qassi maahilanne musha . leewatu mayzza aawati hageeta .
liibina yaratinne shim77a yarati gershshoona zareta .
etappe qoodin , yelettoosappe issi aginanne hegaappe bollaara de7iya attumaageeti muleera 7,500 .
gershshoona yarati xoossaa dunkkaaniyaappe guyye arggo baggaara dunkkaanoosona .
gershshoona yaratu so asaa halaqay laa7eela na7aa eliyasaafa .
gershshoona yarati xoossaa dunkkaaniyaa , dunkkaaniyaa kammiyoobata geliyoosa magalashuwaa ,
dabaabaa magalashota , xoossaa dunkkaaniyaanne yarshshiyoosaa yuushuwan de7iya dabaabaa geliyoosan magalashuwaa , wodorotanne eta go77aara gayttiyaabata ubbabaa aawatettaa ekkoosona .
amiraama yarati , yixihaara yarati , kebroona yaratinne uzzi7eela yarati qahaata zareta .
yelettoosappe issi aginanne hegaappe bollaara de7iya attumaageeti muleera 8,600 . qahaata yarati xoossaa dunkkaaniyaa aawatettaa ekkoosona .
qahaata yarati xoossaa dunkkaaniyaappe tohossa baggaara dunkkaanoosona .
qahaata yaratu so asaa halaqay uzzi7eela na7aa elxxaafaana .
eti taabootaa , xaraphpheezaa , xomppiyaa wottiyo ballaa , yarshshiyoosaa , ixaanaa cuwayiyo saaxiniyaa , oottiyo wode go7ettiyo xoossaa dunkkaaniyaa miishshata , magalashuwaanne eta go77aara gayttiyaabata ubbabaa aawatettaa ekkoosona .
leewatu halaqatu halaqay qeesiyaa aaroona na7aa el77aazara; geeshsha sohuwaa aawatiyaageetu bolli i sunttettiis .
maahila yaratinne musha yarati maraara zareta .
etappe qoodin , yelettoosappe issi aginanne hegaappe bollaara de7iya attumaageeti muleera 6,200 .
maraara yaratu so asaa halaqay abihayla na7aa xurii7eela . maraara yarati xoossaa dunkkaaniyaappe huuphessa baggaara dunkkaanoosona .
maraara yarati dunkkaaniyaa xagaageta , hiraqota , tuussata , gedeta , he oosuwaassi koshshiya miishshata ubbaanne eta go77aara gayttiyaabata ubbaa aawatettaa ekkoosona .
hegaa bollikka gujjidi , yuushuwan de7iya dabaabaa tuussatanne eta gedeta , xishetanne wodorota aawatettaa ekkoosona .
qassi xoossaa dunkkaaniyaappe sintta arshsho baggaara muusee , aarooninne a attuma naati dunkkaanoosona . eti israa7eelatu gishshaa xoossaa dunkkaane giddon oottiyo oosuwaa aawatettaa ekkoosona . hara asi xoossaa dunkkaaniyaakko shiiqikko , hayqqo .
goday azazin , muuseenne aarooni qoodido attuma leewati , yelettoosappe issi aginanne hegaappe bollaara de7iya attumaageeti muleera 22,000 .
goday muusa , &quot; israa7eelatu bayra attuma naata , yelettoosappe issi aginanne hegaappe bollaara de7iyaageeta ubbaa qooda; qoodada eta sunttaa xaafa .
israa7eelatun bayra yelettida ubbaa gishshaa leewata taayyo ekka; qassi israa7eelatu mehiyan bayra yelettida ubbaa gishshaa leewatu mehiyaa taayyo ekka . taani godaattennee &quot; yaagiis .
yaagin muusee goday a azazidoogaadan , israa7eelatun bayra yelettida ubbaa qoodiis .
yelettoosappe issi aginanne hegaappe bollaara de7iya bayra yelettida attumaageeti , sunttaykka xaafettidoogeeti muleera 22,273 .
goday muusa qassikka hagaadan yaagiis;
&quot; leewata israa7eela attumaageetu ubbaa gishshaa ekka; leewatu meheta israa7eelatu mehetu gishshaa ekka; leewati tabaa gidana . taani godaattennee .
leewatu qoodaappe dariya 273 bayra gididi yelettida israa7eela attuma naata wozanawu ,
issuwaassi issuwaassi ichchashu xaqara biraa xoossaa dunkkaaniyan eriyo meezaanaa likkiyan ekka .
palahida israa7eelata woziyo he miishshaa aaroonayyoonne a attuma naatuyyo imma &quot; yaagiis .
yaagin muusee , leewatun wozettidaageetuppe palahidaageeta woziyo miishshaa shiishshiis .
bayra yelettida israa7eelatuppe 1,365 xaqara biraa xoossaa dunkkaaniyan eriyo meezaanaa likkiyan i shiishshiis;
shiishshidi goday azazido azazuwaadan , muusee woziyo miishshaa aaroonayyoonne a attuma naatuyyo immiis .
goday muusanne aaroona hagaadan yaagiis;
&quot; leewa zaretun qahaata yarata eta dabbuwan dabbuwaaninne eta so asan asan shaakkada qooda;
yelettoosappe layttay hasttamaappe biidi ishatamaa gakkido attumaasa ubbaa , xoossaa dunkkaaniyaa giddon oottanawu yiyaageeta qooda .
qahaata yarati xoossaa dunkkaaniyaa giddon oottana oosoy hagaa: eti ubbaappe aadhdhida geeshsha miishshatun aawatoosona .
&quot; asay dunkkaanidosaappe baanawu haniyo wode , aarooninne a attuma naati xoossaa dunkkaaniyaa giddo gelidi , taabootaa sintta magalashuwaa kaquwaappe wottona; wottidi he maachchaa taabootaa an kammona .
he kammidoogaa bollikka qassi irppaniyaa kammona; hegaa bollikka qassi gujjidi , salo milatiya carqqiyaa kammona; kammidi tookkiyo kasota eta sagaayotun aattona .
&quot; aattidi godaa sintti shiishshiyo oyttaa wottiyo xaraphpheezaa bollan salo milatiya carqqiyaa hiixxona; hiixxidi a bolli sayneta , cilppata , xuu7atanne ushshaa yarshshuwawu go7ettiyo otota wottona; qassi oyttay ubba wodekka a bollappe xayoppo .
hegaa bollan zo7o carqqiyaa hiixxidi , irppaniyaa qassi a bolli kammona; kammidi tookkiyo kasota sagaayotun aattona .
&quot; aattidi eti salo milatiya carqqiyaa ekkidi , xomppiyaa wottiyo ballata xomppetuura , toyssiyo qaphetuura , eta wottiyoobatuuranne zaytiyaa tigiyo xaarotuurakka ubbaa kammona .
yaatidi akka miishshata ubbaakka irppaniyan kammidi , tookkiyo halaa bollan wottona .
&quot; wottidi ixaanaa cuwayiyo worqqa saaxiniyaa bollan salo milatiya carqqiyaa hiixxona; hiixxidoogaa qassi irppaniyan kammona; kammidi tookkiyo kasota eta sagaayotun aattona .
hegaadankka , qassi xoossaa dunkkaaniyaa giddon go7ettiyo miishshata ubbaa ekkidi , salo milatiya carqqiyaa xaaxona; xaaxidoogaa irppaniyan kammidi , tookkiyo halaa bollan wottona .
&quot; yaatidi nahaasiyaappe oottido yarshshiyoosaa bolli de7iya bidinttaa diggona; diggidi a bolli ochchaa teera milatiya carqqiyaa hiixxona .
hiixxidi a bolli yarshshiyoosan go7ettiyo miishshata ubbaa , tama cooceta , ashuwaa qaphiyo qapheta , akaafatanne araciyo kuyxaarota wottona . wottidi irppaniyan kammona; kammidi tookkiyo kasota eta sagaayotun aattona .
&quot; aarooninne a attuma naati , geeshshabatanne geeshsha miishshata ubbaa kammidi makkobarenne dunkkaanidosaappe denddiyo wodee gakkobare , hegaa ubbaa tookkanawu qahaata yarati yoona . shin geeshsha miishshata eti bochchoppona; bochchikko hayqqona . xoossaa dunkkaaniyaa giddon de7iya he miishshaa qahaata yarati tookkona .
&quot; qeesiyaa aaroona na7ay el77aazari xomppiyaa zaytiyaassi , sawiya ixaanaassi , hachchi hachchi yarshshiyo kattaa yarshshuwaassinne tiyiyo zaytiyaassi , qassi xoossaa dunkkaaniyaa muliyaanne a giddon de7iya dumma geeshsha miishshata ubbaa bolli aawato &quot; yaagiis .
qassi goday muusanne aaroona hagaadan yaagiis;
&quot; qahaata yarati leewa zaretuppe hayqqidi xayenna mala xeellite .
ubbaappe aadhdhida geeshsha miishshaa mati shiiqiyo wode , eti hayqqennan paxa attidi de7ana mala , etayyo hagaadan oottite: aarooninne a attuma naati xoossaa dunkkaaniyaa giddo gelona; gelidi qahaata yarati ubbay huuphiyan huuphiyan oottana oosuwaanne tookkana toohuwaa shaakki shaakkidi gishona .
qahaata yarati hayqqennaadan , ubbaappe aadhdhiya geeshshabata qeeseti xaaxishin be7anawu giddo geloppona &quot; yaagiis .
goday muusa hagaadan yaagiis;
&quot; gershshoona yaratakka eta dabbuwan dabbuwaaninne eta so asan asan shaakkada qooda;
yelettoosappe layttay hasttamaappe biidi ishatamaa gakkido attumaasa ubbaa , xoossaa dunkkaaniyaa giddon oottanawu yiyaageeta qooda .
&quot; gershshoona yarati oottiyo oosoynne tookkiyo toohoy hagaa:
eti xoossaa dunkkaaniyaa magalashota , xoossaa dunkkaaniyaa , a kammiyoobatanne bollaara kammiyo irppaniyaa , xoossaa dunkkaaniyaa geliyoosan kaqqiyo magalashuwaa tookkona;
qassi xoossaa dunkkaaniyaanne yarshshiyoosaa yuuyi aadhdhida dabaabaa magalashota , dabaabaa geliyoosaa magalashuwaa , wodorotanne etayyo go77iya miishshata ubbaa tookkona . gershshoona yarati ha miishshatun oottanawu bessiya ooso ubbaa oottona .
tookkiyoobaa gidin , hara ooso gidinkka eti oottiyo ooso ubbay aarooninne a attuma naati eta azazin oosettona . neeni eti tookkanawu bessiyaabata ubbaa eta aawatettaa aawatettaadan etawu gisha .
xoossaa dunkkaaniyaa giddon gershshoona yarati oottana oosoy muleera hagaa . eti oottana ooso ubbay qeesiyaa aaroona na7aa itaamaara aawatettaa garssaana gidana .
&quot; maraara yarata eta dabbuwan dabbuwaaninne eta so asan asan shaakkada qooda;
yelettoosappe layttay hasttamaappe biidi ishatamaa gakkido attumaasa ubbaa , xoossaa dunkkaaniyaa giddon oottanawu yiyaageeta qooda .
&quot; eti xoossaa dunkkaaniyaa giddon oottana oosoti hageeta: eta dunkkaaniyaa xagaageta , hiraqota , tuussatanne gedeta ,
qassikka dabaabaa yuushuwan eqqiya tuussata , he tuussatu gedeta , toliyo xisheta , wodorota , hegeetussi koshshiya miishshata ubbaanne he miishshatuura gayttiyaabata ubbaa tookkona . issi issi uraassi i tookkanabaa shaakkada gisha .
xoossaa dunkkaaniyaa giddon maraara yarati oottana oosoy muleera hagaa . eti oottana ooso ubbay qeesiyaa aaroona na7aa itaamaara aawatettaa garssaana gidana &quot; yaagiis .
muusee aarooninne maabaraa halaqati qahaata yaratu attumaasaa eta dabbuwan dabbuwaaninne eta so asan asan shaakkidi qoodidosona .
yelettoosappe layttay hasttamaappe biidi ishatamaa gakkido attumaasati ubbati , xoossaa dunkkaaniyaa giddon oottanawu yiyaageeti ,
eta so asan asan qoodin muleera 2,750 .
qahaata yaratun xoossaa dunkkaaniyaa giddon oottida asaa qooday hagaa . goday muuse baggaara azazidoogaadan , muuseenne aarooni eta qoodidosona .
gershshoona yaratikka bantta dabbuwan dabbuwaaninne bantta so asan asan shaahettidi qoodettidosona .
yelettoosappe layttay hasttamaappe biidi ishatamaa gakkido attumaasati ubbati , xoossaa dunkkaaniyaa giddon oottanawu yiyaageeti ,
eta so asan asan qoodin muleera 2,630 .
gershshoona yaratun xoossaa dunkkaaniyaa giddon oottida asaa qoodin hagaa . goday muuse baggaara azazidoogaadan , muuseenne aarooni eta qoodidosona .
maraara yaratikka qassi dabbuwan dabbuwaaninne bantta so asan asan shaahettidi qoodettidosona .
yelettoosappe layttay hasttamaappe biidi ishatamaa gakkido attumaasati ubbati , xoossaa dunkkaaniyaa giddon oottanawu yiyaageeti ,
eta so asan asan qoodin muleera 3,200 .
maraara yaratu qooday hagaa . goday muuse baggaara azazidoogaadan , muuseenne aarooni eta qoodidosona .
hegaa oottidi muusee , aarooninne israa7eela halaqati leewata ubbaa , eta yaran yaraaninne eta so asan asan shaakkidi qoodidosona .
yelettoosappe layttay hasttamaappe biidi ishatamaa gakkido attumaasati ubbati , xoossaa dunkkaaniyaa giddon oosuwaa oottanawunne ayyo go77iya miishshata ubbaa tookkanawu yiidaageeti
muleera 8,580 .
goday muuse baggaara azazidoogaadan , eti huuphiyan huuphiyan oottana oosoy woykko tookkana toohoykka etawu odettiis . goday muusa azazidoogaadan , eti ubbaykka qoodettidosona .
goday muusa hagaadan yaagiis;
&quot; neeni israa7eelata , intte giddon hanttaara goga harggee oyqqido uraa , woykko bollaappe aybakko uzuuziyo uraa , woykko ahaa oyqqidi tunida uraa oonakka intte dunkkaanidosaappe kessirggite yaagada azaza .
hegee maccaa attumaa gidinkka kessona . taani eta gidduwan de7iyo eti dunkkaanidosaa hegeeti tunissenna mala , eta dunkkaanidosaappe kessa yedda &quot; yaagiis .
yaagin goday muusa azazidoogaadan , israa7eelati eta ubbaa dunkkaanidosaappe kessidi yeddidosona .
hegaappe guyyiyan , goday muusa hagaadan yaagiis;
&quot; neeni israa7eelata hagaadan yaaga; issi attumaasi woykko issi maccaasi ay ogiyaaninne hara asa naaqqikkonne hegan godaassi ammanettennan ixxikko , he uray mooranchcha .
hegaa gishshawu , i ba oottido nagaraa paaxo; paaxidi ba mooridobaa kumettaa zaaridi qanxxo; hegaa bollikka ichchashantta kushiyaa gujjidi , ba naaqqido uraassi edato .
shin he naaqettida uri hayqqidaba gidikkonne , edaa ekkanawu awu mata dabboy xayikko , he eday godaassa . he edatiyo eday naaqqida uray maarettanawu yarshshuwaassi immiyo dorssa orggiyaara issippe qeesiyaayyo imetto .
qassi israa7eelati qeesiyaassi immiyo geeshsha imo ubbay he qeesiyaassa .
issi issi asi immiyo imotay he immida uraabaa; shin qeesiyaassi i immiyo imotay he qeesiyaassa yaaga &quot; yaagiis .
hegaappe guyyiyan goday muusa ,
&quot; neeni israa7eelatussi hagaadan yaagada yoota; issi uraa keettaayyiyaa kare hemettada , ayyo ammanettennan ixxada ,
hara attuma asaara zin77ikko , qassi hegaa a ba keettaawaappe qosikko , markkay baynnabaa gidikkonne , a shaaramuxaydda ohettennan attikko ,
a tunido gishshawu , i keettaaway o siriyaagaa gidanawu danddayees; woykko a tunennan de7ishin , i ba keettaayyiyo siriyaagaa gidanawu danddayees .
yaatikko , he bitanee ba keettaayyiyo qeesiyaakko efo; qassi i gishshawu yarshshanawu issi kilo giraame banggaa xiilliyaa efo . shin xiilliyaa bolli zaytiyaa tigoppo , woykko ixaanaa a bolli wottoppo; ayssi giikko , he xiillee i ba keettaayyiyo sirido gishshawu yarshshiyo kattaa yarshsho; qassi i mooruwaa qonccissiya yarshsho .
&quot; hegaappe guyyiyan , qeesee he mishiriyo shiishshidi , godaa sinttan esso .
essidi anjjettida haattaa kuyxaaruwan ekko . hegaappe guyyiyan , xoossaa dunkkaaniyaa wuygen de7iya buhiyaa ekkidi , he haattan gujjo .
gujjidi he mishiriyo godaa sinttan esso; hegaappe guyyiyan , he mishiree huuphiyaa birshsho; birshshidi sirido gishshawu yarshshiyo i mooruwaa qonccissiya kattaa yarshshuwaa i kushiyan wotto; qassi he qeesee ba kushiyan qanggettaa ehiya camo haattaa kuyxaaruwaara oyqqo .
oyqqidi mishiriyo hagaadan yaagidi caaqetto; &quot; neeni hara attumaasaara zin77abeennaba gidikkonne , ne keettaawaa aggada kare hemettada tunabeennaba gidikko , qanggettaa ehiya ha camo haattay neeyyo gometoppo .
shin neeni ne keettaawaa aggada kare hemettada tunidobaa gidikkonne , hara attuma asaara zin77idaba gidikko ,
goday ne yelo keettaa gunddissiyoogaaninne ne uluwaakka puurissiyoogan , ne asan nena qanggisso .
ha qanggettaa ehiya haattay ne ulo giddo gelo; gelidi ne uluwaa puurisso; ne yelo keettaakka gunddisso &quot; yaagidi caaqetto . &quot; mishiriyaakka , &quot; amin77i; amin77i &quot; yaagu .
&quot; hegaappe guyyiyan , qeesee ha qanggettata xaaxettida maxaafan xaafo; xaafido qanggettata camo haattaa giddo meecco .
yaatidi qanggettaa ehiya he camo haattaa mishiriyo ushsho; qanggettaa ehiya haattay mishiree uluwan gelidi , o camo sahuwaa sakkana .
qeesee mishiree kushiyaappe sirido gishshawu yarshshiyo kattaa yarshshuwaa ekkidi , he yarshshuwaa godaa sinttan wuxaawuxidi , yarshshiyoosaa eho .
ehiidi qeesee kattaa yarshshuwaappe zolliyaagaa ekko; ekkidoogaa mooruwaa qonccissiya yarshsho oottidi , yarshshiyoosan xuuggo . hegaappe guyyiyan , mishiriyo he haattaa ushsho .
haattaa o ushshidoogaappe guyyiyan , hagaadan hanana: a ba keettaawaassi ammanettana xayada tunidabaa gidikko , qanggettaa ehiya haattay i uluwan gelidi , o camo sahuwaa sakkana; i uloykka puurana; i yelo keettaykka gunddana . a ba asan qanggettidaaro gidana .
shin a tunabeenna xillo maccaasa gidikko , a saro attada naata yelana .
&quot; issi asi ba keettaayyiyo siriyo wode oottana wogay hagaa . a kare hemettada tunikko ,
woykko issi asi ba keettaayyiyo sirikko , godaa sinttan o esso; essidi qeesee ha wogaa ubbaa i bolli polo .
polobare keettaaway mooro ubbaappe saro attana; shin maccaasiyaa ba nagaraa gaasuwan yiyaabaa tookkana yaaga &quot; yaagiis .
goday muusa hagaadan yaagiis ,
&quot; neeni israa7eela asaassi hagaadan yaagada yoota; attuma asi woykko macca asi naaziraawe gididi , bana godaayyo dummayanawu geppikko ,
woyniyaa eessaanne hara mattoyiya ushshaa uyoppo; woyniyaa ayfiyaappe agettiya caalabaanne mattoyiyaabaa uyoppo; woyniyaa teeraa gum77idoogaa uyoppo . woykko woyniyaa teeraa shuguwaa gidin , melaa gidinkka mooppo;
i bana dummayido wodiyan ubban , woyne turaappe beettiyaabaa ubbaa , woyniyaa zerettaa gidin , woykko woyniyaa poquwaa gidinkka mooppo .
&quot; i bana godaayyo dummayanawu geppido wodiyan ubban , a huuphee meedettoppo woykko qanxxettoppo . i ba huuphiyaa binnaanaakka adussidi dichcho . i bana godaayyo dummayido wodee polettana gakkanaassi , geeshsha gidanawu koshshees .
&quot; i bana godaayyo dummayido wodiyan ubban ahaakko shiiqoppo .
haray attin a aaway , woykko a aayyiyaa , woykko a ishay , woykko a michchiyaa hayqqikkokka , i bana tunissoppo . ayssi giikko , i bana xoossaassi dummayidoogaa erissiyoy ba huuphiyaana .
i bana godaayyo dummayido wodiyan ubban i godaassi geeshsha .
&quot; asi a matan akeekennan hayqqin , godaayyo dummayido a huuphee tunikko , laappun gallassaa gam77idi , ba geeyiyo he laappuntta gallassi ba huuphiyaa meedetto .
hosppuntta gallassan naa77u haraphpheta woykko naa77u mara haraphpheta xoossaa dunkkaaniyaa pengge qeesiyaayyo eho .
ehin qeesee haraphphetuppe issuwaa nagaraa yarshshuwawu , issuwaa qassi xuuggiyo yarshshuwawu yarshsho . ayssi giikko , ahay a mati shiiqido mooruwaa gishshawu , ayyo atto giissanaassa . he gallassi i ba huuphiyaa wogaadan geeshsho;
i bana kase geppido wodiyaa keenaa bana godaayyo dummayanawu koshshees . yaatidi yelettoosappe issi laytta gidiyo attuma dorssaa naaquwaassi immiyo yarshsho oottidi yarshsho . shin hegaappe kase i bana godaayyo dummayido gallassati qoodettokkona; ayssi giikko , i bana dummayido he wodetu giddon bana tunissirggiis .
&quot; ba gefaa wodiyaa wurssido wode bana godaayyo dummayida naaziraawiyaa wogay hagaa: xoossaa dunkkaaniyaa pengge i shiiqo;
shiiqiiddi godaayyo tilla bollaara de7iya issi laytta attuma dorssaa xuuggiyo yarshshuwawu , tilla bollaara de7iya issi laytta dorssiyo nagaraa yarshshuwawunne tilla bollaara de7iya dorssa orggiyaa issippetettaa yarshshuwawu he sohuwaa eho .
qassi kattaa yarshshuwaanne ushshaa yarshshuwaa etaara issippe yarshshanawu eho; he kattaa yarshshoy irshshoy gelibeennaagaa gido; qassi zaytiyan munaqqido liiqo xiilliyaa komppotanne zaytiyaa tiyido lee7e lichchakkota masoofiyan eho .
&quot; ehin qeesee hegaa ubbaa shiishshidi , nagaraa yarshshonne xuuggiyo yarshsho oottidi , godaayyo a gishshaa yarshsho .
qeesee dorssa orggiyaa , irshshoy gelibeenna komppotanne lichchakkota issippetettaa yarshsho oottidi , godaassi yarshsho . qassi hegaara issippe kattaa yarshshuwaanne ushshaa yarshshuwaa yarshsho .
hegaappe guyyiyan , naaziraawee godaayyo dummayido ba huuphiyaa xoossaa dunkkaaniyaa penggen meedetto; meedettido binnaanaa efiidi , issippetettaa yarshshuwaappe garssa baggaara de7iya taman yeggo .
&quot; bana godaayyo dummayida naaziraawee ba huuphiyaa meedettidoogaappe guyyiyan , qeesee doysettida dorssa orggiyaa missaa , irshshoy gelibeenna issi komppuwaanne issi lee7e lichchakkuwaa ekkidi , ha naaziraawiyaa kushiyan wotto .
wottidi qeesee eta wuxaawuxo yarshsho oottidi , godaa sinttan wuxaawuxo . yaatobare hegeeti wuxaawuxido anggaasuwaaranne yarshshido gedaara geeshshanne qeesiyaassa . hegaappe guyyiyan , godaayyo bana dummayida naaziraawee woyniyaa eessaa uyana giikko uyo .
&quot; simmi godaassi bana dummayanawu geppida naaziraawiyaassi wotto wogay hagaa: bana godaassi yarshshanawu koshshiya yarshshotuppe aadhdhiyaabaa immanawu geppidabaa gidikko , i ba geppido gefaa keenaa gattanawu koshshees yaaga &quot; yaagiis .
goday muusa hagaadan yaagiis;
&quot; aaroonassinne a attuma naatussi hagaa yoota; israa7eela asaa intte hagaadan yaagidi anjjite;
&quot; goday inttena anjjonne inttena naago;
goday intteyyo ba som77uwaa poo7issonne intteyyo qaretto;
goday inttena ba keha ayfiyan xeellonne intteyyo sarotettaa immo &quot; yaagidi anjjite yaaga .
&quot; eti israa7eela asaa ta sunttan anjjiyo wode , taani eta anjjana &quot; yaagiis .
muusee xoossaa dunkkaaniyaa tolidi makkido wode , he dunkkaaniyaanne a miishshaa ubbaa tiyidi geeshshiis; qassi yarshshiyoosaanne a miishshaa ubbaakka tiyidi geeshshiis .
hegaappe guyyiyan , israa7eela asaa kaalettidaageeti , hegeetenne zareta qoodida so asaa halaqati
godaayyo imota shiishshidosona; hegeetikka kamettida usuppun gaareta , tammanne naa77u boorata , halaqan halaqan issi issi booraanne naa77u naa77u halaqati issi issi gaariyaa xoossaa dunkkaaniyaa ehiidosona .
goday muusa hagaadan yaagiis;
&quot; xoossaa dunkkaaniyaa oosuwaassi go77ana mala , neeni hegeeta etappe ekkada , leewatuyyo eta oosuwaassi oosuwaassi koshshiyaadan shaakkada imma &quot; yaagiis .
yaagin muusee gaaretanne boorata ekkidi , leewatuyyo immiis .
gershshoona yaratuyyo eta oosuwaassi koshshiyoogaadan shaakkidi , naa77u gaaretanne oyddu boorata immiis .
qassi maraara yaratuyyo eta oosuwaassi koshshiyoogaadan shaakkidi , oyddu gaaretanne hosppun boorata immiis . eti ubbaykka qeesiyaa aaroona na7aa itaamaara aawatettaa garssaana .
shin muusee qahaata yaratussi hegaappe aybanne immibeenna; ayssi giikko , eta aawatettan de7iya geeshsha miishshati bantta hashiyan tookkanawu koshshiyaageeta gidiyo gishshaassa .
yarshshiyoosaa muusee tiyidi geeshshido gallassan , halaqati yarshshiyoosaa anjjissanawu bantta imuwaa ekkidi , he yarshshuwaa saaxiniyaa sintti ehiidosona .
goday muusa kase , &quot; issi issi gallassi issi halaqay yarshshiyoosaa anjjanawu ba imuwaa godaayyo immo &quot; yaagi wottiis .
koyro gallassi ba imuwaa ehiidaagee yihudaa zariyaappe aminadaaba na7aa na7asoona .
na7asooni ehiido imoy erettida meezaanan wottin , issi kilo giraamenne bagga deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaa yarshshanawu liiqo xiillee zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido , ixaanay kumido shaatiyaa;
xuuggiyo yarshshuwaassi , issi mirgguwaa , issi dorssa orggiyaanne issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . aminadaaba na7ay na7asooni ehiido imoy hagaa .
naa77antta gallassi yisaakoora zaretu halaqay , xu7aara na7ay nataani7eeli ba imuwaa ehiis .
nataani7eeli ehiido imoy erettida meezaanan wottin , issi kilo giraamenne bagga deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaa yarshshanawu liiqo xiillee zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido , ixaanay kumido shaatiyaa;
xuuggiyo yarshshuwaassi issi mirgguwaa , issi dorssa orggiyaanne issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . xu7aara na7ay nataani7eeli ehiido imoy hagaa .
heezzantta gallassi zaabiloona zaretu halaqay , heloona na7ay eli7aabi ba imuwaa ehiis .
eli7aabi ehiido imoy erettida meezaanan wottin , issi kilo giraamenne bagga deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaa yarshshanawu liiqo xiillee zaytiyan munaqettidaagee kumidoogeeta;
qassi issi xeetanne tammu giraame deexxiya worqqaappe medhdhido , ixaanay kumido shaatiyaa;
xuuggiyo yarshshuwaassi issi mirgguwaa , issi dorssa orggiyaanne issi laytta kumido attuma dorssaa;
nagaraa yarshshuwaassi issi deeshsha orggiyaa ,
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . heloona na7ay eli7aabi ehiido imoy hagaa .
oyddantta gallassi roobeela zaretu halaqay shade7uura na7ay eliixuuri ba imuwaa ehiis .
eliixuuri ehiido imoy erettida meezaanan wottin , issi kilo giraamenne bagga deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaa yarshshanawu liiqo xiillee zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido , ixaanay kumido shaatiyaa;
xuuggiyo yarshshuwaassi issi mirgguwaa , issi dorssa orggiyaanne issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . shade7uura na7ay eliixuuri ehiido imoy hagaa .
ichchashantta gallassi simoona zaretu halaqay , xuriishadaaya na7ay shalumi7eeli ba imuwaa ehiis .
shalumi7eeli ehiido imoy erettida meezaanan wottin , issi kilo giraamenne baggaa deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaa yarshshanawu liiqo xiillee zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido ixaanay kumido shaatiyaa;
xuuggiyo yarshshuwaassi issi mirgguwaa , issi dorssa orggiyaanne , issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . xuriishadaaya na7ay shalumi7eeli ehiido imoy hagaa .
usuppuntta gallassi gaada zaretu halaqay , da7u7eela na7ay eliyasaafi ba imuwaa ehiis .
eliyasaafi ehiido imoy erettida meezaanan wottin , issi kilo giraamenne bagga deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaassi yarshshanawu liiqo xiillee zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido ixaanay kumido shaatiyaa;
xuuggiyo yarshshuwaassi issi mirgguwaa , issi dorssa orggiyaanne issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . da7u7eela na7ay eliyasaafi ehiido imoy hagaa .
laappuntta gallassi efireema zareta halaqay amihuuda na7ay elishamaa7i ba imuwaa ehiis .
elishamaa7i ehiido imoy erettida meezaanan wottin , issi kilo giraamenne baggaa deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaassi yarshshanawu liiqo xiillee zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido ixaanay kumido shaatiyaa;
xuuggiyo yarshshuwaassi issi mirgguwaa , issi dorssa orggiyaanne , issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . amihuuda na7aa elishamaa7a imoy hagaa .
hosppuntta gallassi minaase zaretu halaqay padaaxuura na7ay gamaali7eeli ba imuwaa ehiis .
gamaali7eeli ehiido imoy erettida meezaanan wottin , issi kilo giraamenne baggaa deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaassi yarshshanawu liiqo xiillee zaytiyaan munaqqidoogee kumidoogeeta
qassi issi xeetanne tammu giraame deexxiya worqqaappe medhdhido ixaanay kumido shaatiyaa;
xuuggiyo yarshshuwaassi issi mirgguwaa , issi dorssa orggiyaanne , issi laytta kumido attuma dorssaa;
nagaraa yarshshuwaassi issi deeshsha orggiyaa ,
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . padaaxuura na7ay gamaali7eeli ehiido imoy hagaa .
uddufuntta gallassi biniyaama zaretu halaqay giidi7oona na7ay abidaani ba imuwaa ehiis .
abidaani ehiido imoy erettida meezaanan wottin , issi kilo giraamenne baggaa deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaassi yarshshanawu liiqo xiillee , zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido , ixaanay kumido shaatiyaa;
xuuggiyo yarshshuwaassi issi mirgguwaa issi dorssa orggiyaanne , issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne , issi laytta kumido ichchashu attuma dorssata . giidi7oona na7ay abidaani ehiido imoy hagaa .
tammantta gallassi daana zaretu halaqay amishadaaya na7ay ahi7eezeri ba imuwaa ehiis .
ahi7eezeri ehiido imoy erettida meezaanan wottin , issi kilo giraamenne baggaa deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaassi yarshshanawu liiqo xiillee , zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido , ixaanay kumido shaatiyaa .
xuuggiyo yarshshuwaassi issi mirgguwaa , issi dorssa orggiyaanne , issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . amishadaaya na7ay ahi7eezeri ehiido imoy hagaa .
tammanne isiinintta gallassi aseera zaretu halaqay okiraana na7ay paagi7eeli ba yarshshuwaa ehiis .
paagi7eeli ehiido imoy erettida meezaanan wottin , issi kilo giraamenne baggaa deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaassi yarshshanawu liiqo xiillee , zaytiyan munaqqidoogee kumidoogeeta;
qassi issi xeetanne tammu giraame deexxiya worqqaappe medhdhido shaatiyaa , ixaanay kumidoogaa;
xuuggiyo yarshshuwaassi issi mirgguwaa , issi dorssa orggiyaanne issi laytta kumido attuma dorssaa;
nagaraa yarshshuwaassi issi deeshsha orggiyaa;
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . okiraana na7ay paagi7eeli ehiido imoy hagaa .
tammanne naa77antta gallassi nifttaaleema zaretu halaqay enaana na7ay ahiraa7i ba imuwaa ehiis .
ahiraa7i ehiido imoy erettida meezaanan wottin , issi kilo giraamenne baggaa deexxiya biraappe medhdhido issi keriyaanne hosppun xeetu giraame deexxiya biraappe medhdhido issi kuyxaaruwaa , naa77aykka kattaa yarshshuwaassi yarshshanawu liiqo xiillee , zaytiyan munaqqidoogee kumidoogeeta ,
qassi issi xeetanne tammu giraame deexxiya worqqaappe medhdhido issi shaatiyaa , ixaanay kumidoogaa;
xuuggiyo yarshshuwaassi issi mirgguwaa , issi dorssa orggiyaanne issi laytta kumido attuma dorssaa;
nagaraa yarshshuwaassi issi deeshsha orggiyaa ,
issippetettaa yarshshuwaassi naa77u korimata , ichchashu dorssa orggeta , ichchashu gakkida deeshsha orggetanne issi laytta kumido ichchashu attuma dorssata . enaana na7ay ahiraa7i ehiido imoy hagaa .
yarshshiyoosay tiyettido wode , israa7eelatu halaqati yarshshiyoosaa anjjanawu ehiido imoti muleera hageeta: biraappe medhdhido tammanne naa77u kereta , biraappe medhdhido tammanne naa77u kuyxaarotanne worqqaappe medhdhido tammanne naa77u shaateta;
biraappe medhdhido issi issi keree issi kilo giraamenne baggaa deexxees; biraappe medhdhido issi issi kuyxaaroy hosppun xeetu giraame deexxees; biraappe merettida kereenne kuyxaaroy erettida meezaanan wottin , muleera laatamanne hosppun kilo giraame keenaa deexxoosona .
tammanne naa77u worqqa shaateti erettida meezaanan wottin issoy issoy issi xeetanne tammu giraame , muleera issi kilonne heezzu xeetu giraame deexxoosona . etan ixaanay kumi uttiis .
kattaa yarshshuwaara issippe xuuggiyo yarshshuwaassi ehiido mehee muleera tammanne naa77u mirggota , tammanne naa77u dorssa orggetanne issi laytta kumido tammanne naa77u attuma dorssata . eti nagaraa yarshshuwaassi ehiido deeshsha orggeti muleera tammanne naa77a .
eti issippetettaa yarshshuwaassi ehiido mehee muleera laatamanne oyddu korimata , usuppun tammu dorssa orggeta , usuppun tammu gakkida deeshsha orggetanne issi laytta kumido usuppun tammu attuma dorssata . yarshshiyoosay tiyettidoogaappe guyyiyan , anjjuwaassi ehiido imoti hageeta .
muusee godaara haasayanawu xoossaa dunkkaaniyaa geliyo wode , maachchaa taabootaa bollan de7iya atto giyo sohuwaa qum77uwaa bollan , naa77u kiruubetuppe gidduwaara goday haasayiyo cenggurssaa siyiis; siyidi ikka aara haasayiis .
goday muusa ,
&quot; neeni aaroonassi hagaadan yaagada oda; neeni laappun xomppeta wottiyo wode xomppeti xomppiyaa wottiyo ballatuppe sintta baggaara de7iya heerata poo7issona yaaga &quot; yaagiis .
yaagin i giidoogaadan aarooni oottiis . goday muusa azazidoogaadan , aarooni xomppeta wottiyo ballatuppe sintta baggaara de7iya heerata poo7issanaadan oottidi , ballatun wottiis .
xomppiyaa wottiyoogee garssa tohuwaappe bolla ciishshaara alleeqettida ballata xeeraa gakkanaassi qoxettida worqqaappe merettiis . xomppiyaa wottiyo ballay goday muusa bessido leemisuwaadan oosettiis .
qassi goday muusa ,
&quot; hara israa7eela asaa gidduwaappe leewata ekkada , eta wogaadan geeshsha .
neeni eta geeshshanawu hagaadan ootta: geeshshiya haattaa ekkada eta araca; aracin eti bantta bollaa ubbaa meedettona; bantta maayuwaakka meeccona; yaatidi eti wogaadan geeshsha gidana .
hegaappe guyyiyan , eti mirgguwaa issuwaanne liiqo xiilliyaa zaytiyan munaqqidoogaa kattaa yarshshuwaassi ekkona; ekkin neeni qassi naa77antto mirgguwaa nagaraa yarshshuwaassi ekka .
yaatada leewata xoossaa dunkkaaniyaa sintti eha; ehaada israa7eela asaa maabaraa ubbaa shiishsha .
neeni leewata godaa sinttawu ehin , israa7eela asay eta bolli bantta kushiyaa wottona .
leewati godaa oosuwaa oottanawu giigana mala , aarooni israa7eela asaappe leewata wuxaawuxiyo yarshsho oottidi , godaa sintti shiishsho .
&quot; leewati bantta kushiyaa mirggotu huuphiyan wottona; issuwaa nagaraa yarshsho oottada , issuwaa qassi leewati atto geetettana mala , xuuggiyo yarshsho oottada godaassi yarshsha .
leewata aaroonanne a attuma naatu aawatettaa garssan wotta; yaatada eta wuxaawuxiyo yarshsho oottada , godaa sintti shiishsha .
hegaadan oottada leewata hara israa7eela asaappe dummaya; dummayobare leewati tabaa gidana .
&quot; neeni leewata geeshshidoogaappenne wuxaawuxiyo yarshsho oottada shiishshidoogaappe guyyiyan , xoossaa dunkkaaniyan bantta oosuwaa oottanawu yoona .
israa7eela asaa gidduwaappe eti taayyo muleera imettidosona; israa7eela maccaasaappe yelettida bayra attumaageetu ubbaa gishshaa taani leewata taayyo ekkaas .
israa7eela asaa gidduwan bayra yelettidabi asa gidin , mehe gidinkka ubbay tabaa . taani gibxxe biittan bayra ubbaa worido gallassan , eta taayyo dummayaas .
israa7eela bayra attumaageetu ubbaa gishshaa taani leewata ekkaas .
israa7eela asaa ubbaa gidduwaappe taani leewata aaroonayyoonne aaroona attuma naatuyyo imo oottada immaas . israa7eela asay xoossaa dunkkaaniyaa shiiqiyo wode , boshay eta bochchenna mala , leewati israa7eela asaa gishsha xoossaa dunkkaaniyan bantta oosuwaa oottonanne eta gishshaa atto geetettona &quot; yaagiis .
goday muusa leewata dummayanawu azazidoogaadan muusee , aarooninne israa7eela asaa maabaray ubbay oottidosona .
leewati nagaraappe banttana geeshshidosona; bantta maayuwaakka meeccidosona . meeccin aarooni eta wuxaawuxiyo yarshsho oottidi , godaa sintti shiishshiis; eta geeshshanawu eta nagaraa atto giissiis .
hegaappe guyyiyan , leewati aaroonanne aaroona attuma naatu aawatettaa garssan , xoossaa dunkkaaniyaa giddon bantta oosuwaa oottanawu yiidosona . goday muusa leewata dummayanawu azazidoogaadan eti oottidosona .
qassikka goday muusa hagaadan yaagiis;
&quot; hagee leewata xeelliya wogaa: layttay laatamanne ichchashaanne hegaappe bollaara de7iya attumaageeti oosuwaa oottanawu xoossaa dunkkaaniyaa yoona .
shin eta layttay ishatamaa gidiyo wode eti bantta oosuwaappe xurataa kiyona; kiyi simmidi naa77antto oottoppona .
eti xoossaa dunkkaaniyan oottiya bantta ishantta ootti maaddana giikko maaddonappe attin , eti banttarkka ay oosonne oottoppona . simmi neeni leewata oosuwaa hagaadan ootissaasa &quot; yaagiis .
israa7eela asay gibxxeppe kiyido naa77antta layttan koyro aginan siinaa bazzuwan goday muuseyyo hagaadan yaagidi haasayiis;
&quot; israa7eela asay paasikaa baalaa keerido gallassan bonchcho .
ha aginan tammanne oyddantta gallassan , a keerido wode , away wullana haniyo wode , a wogaa ubbaadaaninne a azazo ubbaadan bonchcho &quot; yaagiis .
yaagin muusee israa7eela asay paasikaa baalaa bonchchana mala , etayyo yootiis .
koyro aginaayyo tammanne oyddantta gallassi , away wullana haniyo wode siinaa bazzuwan eti paasikaa baalaa bonchchidosona . israa7eela asay goday muusa azazidoogaadan ubbabaa oottiis .
shin etappe amaridaageeti hayqqida asa ahaa bochchidi tunido gishshawu , he gallassi paasikaa baalaa bonchchanawu danddayibookkona . hegaa gishshawu , eti muusekkonne aaroonakko he gallassi yiidi ,
muusa , &quot; nuuni hayqqida asa ahaa bochchido gishshawu tunida; shin keerido wodiyan hara israa7eela asaara godaayyo yarshshuwaa shiishshiyoogaa nuuni ayssi digettiyoonii ? &quot; yaagidosona .
yaagin muusee eta , &quot; goday inttebaa taassi azaziyoobaa taani siyana gakkanaassi intte takkishshite &quot; yaagiis .
hegaappe guyyiyan goday muusa ,
&quot; neeni israa7eela asaa hagaadan yaaga; intteppe woykko intte zaretuppe ooninne ahaa bochchidi tunikko , woykko manddaridaba gidikko , i godaayyo paasikaa baalaa bonchcho;
naa77antto aginan tammanne oyddantta gallassi away wullana haniyo wode paasikaa baalaa bonchcho . bonchchiiddi paasikaa dorssaa irshshoy gelibeenna oyttaaranne camo bonccuwaara mo .
sa7ay wonttanaashin he dorssaappe aybanne ashshoppo; qassi a meqettaappekka issuwaanne menttoppo . paasikaa baalawu a woga ubbaa ootto .
shin manddaribeenna geeshsha asi paasikaa bonchchennan ixxikko , hegaappe sinttawu i ta asaa giddoppe bohetto . ayssi giikko , godaa yarshshuwaa keerido wodiyan i shiishshibeenna . he asi ba nagaray ehiido metuwaa ekkanawu bessees .
&quot; intte gidduwan de7iya bete asi paasikaa baalaa godaayyo bonchchana koyikko , paasikaa wogaadan bonchcho . betiyawukka dere asawukka issi mala wogay de7o yaaga &quot; yaagiis .
xoossaa dunkkaanee tolettido gallassi shaaray xoossaa dunkkaaniyaa maayiis; omarssaappe doommidi , wonttana gakkanaassi xoossaa dunkkaaniyaappe bollaara de7iya shaaray tama milatees .
hegaadan ubba wode gallassi gallassi shaaray maayees; qammi qammi he shaaray tamadan poo7ees .
he shaaray xoossaa dunkkaaniyaa bollaappe denddiyo wode awudenne israa7eelati bantta dunkkaanidosaappe denddoosona; qassi he shaaray wodhdhiyo ay sohuwaaninne israa7eelati dunkkaanoosona .
israa7eelati godaa azazuwan denddoosona; hegaadankka , godaa azazuwan dunkkaanoosona . shaaray xoossaa dunkkaaniyaa bollan gam77iyo wode ubban bantta dunkkaanidosan gam77oosona .
shaaray xoossaa dunkkaaniyaa bollan daro gallassaa gam77ikko , israa7eelati godaa azazuwaa naagoosonappe attin , awanne bookkona .
issitoo issitoo shaaray xoossaa dunkkaaniyaa bollan amarida gallassaa gam77ees . godaa azazuwan eti dunkkaanoosona; qassi hegaadankka , godaa azazuwan eti denddoosona .
issitoo issitoo shaaray omarssappe wonttana gakkanaashin xalaalaa gam77ees; wonttin shaaray denddiyo wode etikka denddoosona . gallassa gidin , qamma gidin , shaaray denddiyo wode etikka denddoosona .
shaaray xoossaa dunkkaaniyaa bollan naa77u gallassaa gam77in , woykko issi aginaa , woykko issi layttaa gam77in , israa7eelati bantta dunkkaanidosan gam77oosonappe attin bookkona . shin shaaray denddiyo wode etikka denddoosona .
eti godaa azazuwan dunkkaanoosonanne qassi godaa azazuwan denddoosona; goday muuse baggaara azazidoogaadan , eti godaa azazuwaa naagidosona .
goday muusa hagaadan yaagiis;
&quot; naa77u xurumbbata biraappe qoxxada ootta; yaatada asaa shiiquwawu xeeganawunne qassi dunkkaanidosaappe denddanawu denttettanaadan punna .
ha naa77u xurumbbati punettiyo wode , asay ubbay xoossaa dunkkaaniyaa penggee neekko shiiqo .
shin issi xurumbba xalaalay punettikko , israa7eela zareta halaqati ne sintti shiiqona .
neeni xurumbbaa xoqqu oottada punniyo wode xoossaa dunkkaaniyaappe arshsho baggaara dunkkaanida zareti denddona .
xurumbbaa naa77antto xoqqu oottada punniyo wode , tohossa baggaara dunkkaanida zareti denddona . xurumbbay xoqqu gi punettiyoogee denddanawu malaata gido .
yaa7awu asaa shiishshanawu xurumbbaa punna; shin cenggurssaa xoqqu oottada punnoppa .
aaroona naati qeeseti xurumbba punnona . hagee neeyyoonne yiya yeleta ubbawu merina woga gido .
&quot; intte biittan woraajjiya intte morkkiyaara intte olettanawu kiyiyo wode , he xurumbbata xoqqu oottidi punnite . hegan goday intte xoossay inttena he wode hassayidi , intte morkkiyaappe inttena ashshana .
hegaadankka , qassi intte ufayttiyo gallassi , baalaa bonchchanawu intte keerido gallassinne aginay xeeriyo baalan , intte xuuggiyo yarshshiyo wodenne intte issippetettaa yarshshuwaa yarshshiyo wode he xurumbbata punnite; hegee xoossaa sinttan inttena hassayissiyaagaa gidana . taani godaa , intte xoossaa &quot; yaagiis .
naa77antta layttan naa77antta aginan laatamantta gallassi , shaaray xoossaa dunkkaaniyaa bollappe denddiis .
hegaappe guyyiyan , israa7eela asay siinaa bazzuwaappe denddiis; shaaray paaraana giyo bazzuwaa gakkidi wodhdhiis .
eti ha koyro buussawu goday muuse baggaara azazidoogaadan denddidosona .
yihudaa zaretuura dunkkaanida baggay bantta armmaa oyqqidi denddiis . yihudaa zaretu halaqay aminadaaba na7aa na7asoona;
yisaakoora zaretu halaqay xu7aara na7aa nataani7eela;
zaabiloona zaretu halaqay heloona na7aa eli7aaba .
hegaappe guyyiyan , xoossaa dunkkaaniyaa shoddin , gershshoona yaratinne maraara yarati tookkidi denddidosona .
kaallidi roobeela zaretuura dunkkaanida baggay bantta armmaa oyqqidi denddiis . roobeela zaretu halaqay shade7uura na7aa eliixuura;
simoona zaretu halaqay xuriishadaaya na7aa shalumi7eela;
gaada zaretu halaqay da7u7eela na7aa eliyasaafa .
hegaappe guyyiyan , qahaata yarati geeshsha miishshata tookkidi denddidosona . eti gakkanaappe kasetidi , xoossaa dunkkaanee toletti uttiis .
kaallidi efireema zaretuura dunkkaanida baggay ba armmaa oyqqidi denddiis . efireema zaretu halaqay amihuuda na7aa elishamaa7a;
minaase zaretu halaqay padaaxuura na7aa gamaali7eela;
biniyaama zaretu halaqay giidi7oona na7aa abidaana .
wurssettan , ha cita ubbaayyo guyye baggan naagiya daana zaretuura dunkkaanida baggay ba armmaa oyqqidi denddiis . daana zaretu halaqay amishadaaya na7aa ahi7eezera;
aseera zaretu halaqay okiraana na7aa paagi7eela;
nifttaaleema zaretu halaqay enaana na7aa ahiraa7a .
israa7eela asay ba baggan baggan denddidi biyo maaray hagaadaana .
muusee midiyaama asa gidiya ba bolluwaa yatiro na7aa hobaaba , &quot; nuuni goday , taani intteyyo immana giido sohuwaa boos; goday israa7eelayyo lo77obaa oottana giido gishshawu , neeni nunaara hindda . nuuni neeyyo lo77obaa oottana &quot; yaagiis .
yaagin hobaabi , &quot; chii , taani biikke; taani ta biitti ta asaakko baana &quot; yaagiis .
yaagin muusee a , &quot; hayyanaa , nuna yeggada boopparkkii ! bazzuwan nuuni dunkkaananawu bessiyaasa neeni eraasa; neeni nu biyo ogiyaa nuna kaalettanawukka danddayaasa .
neeni nunaara biikko , goday nuuyyo immiyo anjjuwaa ubbaa nuuni nenaara shaakkana &quot; yaagiis .
yaatin eti godaa deriyaappe denddidi , heezzu gallassa keena ogiyaa biidosona . godaa maachchaa taabootay eti shemppiyo sohuwaa demmanawu he heezzu gallassan etappe sinttawu biis .
eti dunkkaanidosaappe denddiyo wode ubban , godaa shaaray gallassi gallassi etappe bollaara de7ees .
taabootay denddiyo wode ubban muusee , &quot; abeet godawu , dendda ! ne morkketi laalettona; nena ixxiyaageetakka ne sinttappe baqatona &quot; yaagees .
taabootay shemppiyo wode ubban muusee , &quot; abeet godawu , ha daro sha7an qoodettiya israa7eela asaakko neeni simma &quot; yaagees .
asay ba metuwaayyo godaa bolli zuuzummiis; eti zuuzummishin goday siyidi , hanqquwaa eexxi kiyiis . yaatin godaa tamay eta gidduwan eexxidi , eti dunkkaanidosaayyo issi issi gaxaa baggaa miis .
yaatin asay muuseyyo waassin , muusee godaa woossiis . woossin tamay to7iis .
godaa tamay eta gidduwan eexxido gishshawu , he sohoy tabi7eera geetetti xeesettiis .
israa7eelatuura de7iya dumma dumma dere asay hara qumaa keehi amottiis . israa7eela asaykka qassi hagaadan yaagidi yeehuwaa doommiis; &quot; laa nuuni asho awuppe demmanee ?
nuuni gibxxe biittan miishsha qanxxennan coo miyo moliyaa hassayeettees; qassi qayye miyo paranjja leehiyaa , zolddo leehe milatiya mal77iya haattay kumido meelooniyaa , adussa paranjja sunkkuruutuwaanne tuummuwaa hassayeettees .
shin ha77i nu qooree gorddettiis; nu ayfeekka ha mannaappe attin , harabaa aynne be7enna &quot; yaagidosona .
mannay deebbuwaa ayfiyaa milatees; a meray booxxiya adil77e ciishshaa milatees .
asay yuuyi yuuyi a qorees; qoridi woxan gaaccees , woykko udulan caddees; eti a otuwan penttissidi , bashiyan komppoosona . i zaytiyan munaqqidi uukkido oyttaadan mal77ees .
qammi dunkkaanidosan xaazay wodhdhiyo wode , mannay aara wodhdhees .
asay ba dunkkaaniyaa penggen penggen yeekkishin , muusee siyiis . godaa hanqqoy eexxi kiyido gishshawu , muusee un77ettiis .
hegaa gishshawu , muusee godaa hagaadan yaagidi oychchiis; &quot; neeni ta bolli ne ashkkaraa bolli ayssi ha metuwaa ehaadii ? neeni tanan ayssi ufayttabeykkii ? neeni ha asaa ubbaa toohuwaa ta bolli ayssi wottadii ?
ha asaa ubbaa taani shahaaridanaayye ? woykko eta taani yelidanaa ? neeni eta mayzza aawatuyyo , &quot; taani intteyyo immana &quot; gaada caaqqido biittaa gattanaassi , naata dichchiyaara xanttiyo na7aa ba qesiyan idimmiyoogaadan , neeni eta ne qesiyan idimma yaagada taayyo ayssi yootay ?
ha asawu ubbawu taani asho awuppe demmanee ? eti tana , miyo asho nuuyyo imma yaagidi yeekkoosona .
taani ha asaa ubbaa tarkka tookkana danddayikke; toohoy tawu keehi deexxees .
simmi neeni tana hagaadan metootanaadan oottanaagaappe taayyo qarettada tana ha77i wora baya; yaatikko , taani metuwaappe shemppana &quot; yaagiis .
goday muusa , &quot; israa7eela cimatuppe kaalettiyaageetanne halaqata gidiya , neeni eriyo laappun tammu cimata taayyo shiishsha; eti nenaara yan eqqana mala , xoossaa dunkkaaniyaakko , eta neeni eha .
taani duge wodhdhada nenaara yan haasayana; taani nenan de7iya ayyaanaappe ekkada , he ayyaanaa eta bolli wottana . neeni nerkka tookkenna mala , eti asaa toohuwaa tookkidi , nena maaddana .
&quot; neeni asaassi hagaadan gaada yoota , wonttoyyo inttena geeshshite; yaatidi intte ashuwaa maana . intte , &quot; laa nuuni asho awuppe demmanee ? nuuyyo gibxxe biittan sa7ay lo77o shin ! &quot; yaagidi yeekkidoogaa goday siyiis . goday ashuwaa ha77i intteyyo immana; immin intte maana .
intte gidduwan de7iya godaa intte karido gishshawunne intte , &quot; nuuni gibxxe biittaappe ayssi kiyidonii ? &quot; yaagidi a sinttan yeekkido gishshawu ,
intte issi gallassa , woykko naa77u gallassa , woykko ichchashu gallassa , woykko tammu gallassa , woykko laatamu gallassa xalaalaa asho meekketa; shin intteyyo siiriyaara kiyana gakkanaassi , inttena salettana gakkanaassi , issi agina kumettaa intte asho maana yaaga &quot; yaagiis .
shin muusee godaa , &quot; be7a , taani usuppun xeetu sha7u tohuwaasaa gidduwan de7ays; neeni , issi agina kumettaa eti maanawu etayyo taani asho immana gaasa .
miizzaa wudiyaanne dorssaa wudiyaa etawu shukkin kalissanee ? abban de7iya mole ubbaa shiishshiyaaba gidiyaakko , etayyo gidanee ? &quot; yaagiis .
yaagin goday muusa , &quot; godaa kushee qantteeyye ? taani neeyyo giyoobay tumakkonne worddokko neeni ha77i be7ana &quot; yaagiis .
yaagin muusee kare kiyidi , goday giidobaa asaayyo yootiis . i israa7eela cimatuppe laappun tammu asaa shiishshidi , xoossaa dunkkaaniyaa yuushuwan essiis .
essin goday shaaran duge wodhdhidi , aara haasayiis; yaatidi a bollan de7iya ayyaanaappe ekkidi , he laappun tammu cimatu bolli wottiis . ayyaanay eta bollan shemppido wode , eti hananabaa yootidosona . shin hegaappe guyyiyan , zaarettidi hananabaa yootibookkona .
he laappun tammu cimatuura mazggafan xaafettida asati elddaadanne medaada giyo naa77ati dunkkaanidosan attidosona; attidi xoossaa dunkkaaniyaakko yibookkona; shin eta bollikka ayyaanay wodhdhin , dunkkaanidosan hananabaa yootidosona .
issi wodallay woxxi yiidi , muusa , &quot; elddaadinne medaadi dunkkaanidosan hananabaa yootoosona &quot; yaagidi yootiis .
yootin ba yelagatettaappe doommidi , muusa maaddiya nawe na7ay yaasu muusa , &quot; ta godawu muusee , neeni eta teqqa &quot; yaagiis .
shin muusee a , &quot; ta gishshataa ne mishettay ? godaa asay ubbay hananabaa yootiyaabaanne goday ba ayyaanaa eta bolli wottiyaaba gideerenneeshsha ! &quot; yaagiis .
hegaappe guyyiyan , muuseenne israa7eela cimati dunkkaanidosaa simmidosona .
hegaappe guyyiyan , goday carkkuwaa denttin , abbaa baggappe kuraachchuwaa asay dunkkaanidosaa ubbaa yuushuwaakko carkkoy ehiis; ehin he kafoti sa7aa doonaara biittaappe pude naa77u wara keenan paallidosona . paalli yiidi eti dunkkaanidosaa ubbaappe gaxaara , issi gallassa oge keenaa sa7an uttidosona .
he gallassa ubban , he qamma ubbaaninne wonttetta gallassa ubban asay kare kiyidi , ha kuraachchota oyqqidi shiishshiis; etappe ooninne issi sha7u kilo giraameppe guuttaa shiishshibeenna . eti hegaappe guyyiyan , dunkkaanidosaa yuusho ubban melissanawu miccidosona .
shin ashoy biron eta achchan de7ishin , eti coommidi mittennan de7ishin , godaa hanqqoy asaa bolli eexxi kiyiis; yaatin goday asaa wolqqaama boshan shociis .
yaatin he sohoy amuwaa duufuwaa geetetti sunttettiis; ayssi giikko , ashuwaa amottida asaa eti he sohuwan moogidosona .
asay hegaappe denddidi haxeroota giyoosaa biidi , yan dunkkaaniis .
muusee toophphiyaa biittaa maccaasiyo ekkiis . i ekkido toophphiyaa maccaasee gishshawu , miiriyaamanne aarooni muusa boridosona .
eti , &quot; goday muuse bagga xalaalaara haasayideeyye ? qassi i nu baggaara haasayibeenneeyye ? &quot; yaagidosona . yaagin goday hegaa siyiis .
muusee biittan sa7an ubban de7iya asaa ubbaappe aadhdhiya ashkke asa .
goday sohuwaara muusessi , aaroonassinne miiriyaamissi , &quot; intte heezzaykka xoossaa dunkkaaniyaakko kiyite &quot; yaagiis; yaagin eti heezzaykka kiyidosona .
kiyin goday shaaraa tuussan duge wodhdhiis; wodhdhidi xoossaa dunkkaaniyaa penggen eqqidi , aaroonanne miiriyaamo xeesiis . eti naa77aykka a sintti shiiqin ,
i eta , &quot; ta yootiyoogaa siyite: intte gidduwan hananabaa yootiyaagee de7ikko , taani goday tana ayyo ajjuutan qonccissays; taani ayyo aymuwan yootays .
shin ta ashkkaraa muuseera hegaadan gidenna; i ta keetta ubban ammanettidaagaa .
taani muuseera sintta baazzan haasayaysippe attin , leemisuwan haasayikke . i ta meraa be7ees . yaatin ta ashkkaraa muusa boranawu intte ayssi yayyibeekketii ? &quot; yaagiis .
godaa hanqqoy eta bolli eexxi kiyiis; kiyin goday biis .
shaaray xoossaa dunkkaaniyaa bollaappe denddido wode , miiriyaama hanttaara gogaa harggiyan mulxxi gaada booxxaasu . aarooni ikko simmidi xeelliyo wode , hanttaara gogaa harggiyan ohettidaaro be7iis .
yaatin i muusa , &quot; hay ta godawu , nuuni eeyyatettan oottido nagaraayyo nuna qaxxayoppa .
ba aayee uluwaappe kiyiyo wode , a ashuwaappe baggay meetettiichchin , hayqqiichchidi yelettida gacino na7a mala gidopparkkee &quot; yaagiis .
yaagin muusee , &quot; hay xoossawu , o pattarkkii ! &quot; yaagidi godaayyo waassiis .
waassin goday muusa , &quot; i aaway i som77uwan cuuchchaa cuchchidabaa gidiyaakko , laappun gallassaa a yeellaa maayada uttana gidekkeeyye ? hegaa gishshawu , neeni o laappun gallassaa dunkkaanidosaappe gaxa baggaara dumma sohuwan utissa; hegaappe guyyiyan , simmada yu &quot; yaagiis .
yaatin miiriyaama asay dunkkaanidosaappe gaxi kiyada laappun gallassaa uttaasu . a simmana gakkanaassi asay baanawu denddibeenna .
hegaappe guyyiyan , asay haxeroota giyoosaappe denddidi , paaraana bazzuwan dunkkaaniis .
goday , muusa ,
&quot; taani israa7eelatuyyo immiyo kanaane biittaa wochchana mala , amarida asa kiitta; eta zare ubbaappe issi issi halaqaa kiitta &quot; yaagiis .
yaagin muusee godaa azazuwan paaraana bazzuwaappe eta kiittiis . eti ubbaykka israa7eela asa halaqata .
eta sunttay hagaappe kaallidi xaafettidaagaa: zariyaa halaqaa roobeela zakkuura na7aa shaamu7a
simoona hoora na7aa shafaaxa
yihudaa yifune na7aa kaaleeba
yisaakoora yooseefa na7aa yigi7aala
efireema nawe na7aa hoshee7a
biniyaama raafu na7aa palxxa
zaabiloona sooda na7aa gaddi7eela
yooseefa na7aa minaasa suusa na7aa gadda
daana gamaalla na7aa ami7eela
aseera mikaa7eela na7aa satuura
nifttaaleema waafisa na7aa naahiba
gaada maaka na7aa ge7u7eela .
he biittaa wochchana mala , muusee kiittido asatu sunttay hagaappe qommoora de7iyaagaa . muusee nawe na7aa hoshee7a sunttaa yaasa yaagidi sunttiis .
eti kanaane biittaa wochchana mala , muusee eta kiittiyo wode hagaadan yaagiis; &quot; hagaappe neegeeba bazzuwaa pude kiyidi , yaappe huuphessa baggan de7iya gezze biittaa biite .
biidi biittay ay mala biittakkonne be7ite; he biittan de7iya asay minokkonne laafakko , guuttakkonne darokko ,
eti de7iyo biittay lo77okko iitakko , eti de7iyo katamaynne ay mala katamakko , gimbbiyan diretti uttidaakko direttibeennaakko ,
biittay ay mala araddakko ladakko , he biittan mitti de7iyaakko baynnaakko be7ite . minnite ! he biittan mokkidabaa ayfiyaappe ekkennan yooppite &quot; yaagiis . he wodee woyne turay koyro ayfiyaa ayfiyo wode .
yaagin eti pude kiyidi , xiina giyo bazzuwaappe doommidi , biidi hamaata pinuwaa matan de7iya rahooba gakkanaassi he biittaa wochchidosona .
neegeeba bazzuwaa pude kiyidi , kebroona gakkidosona; hegan ahimaana , sheshaayanne talmmaaya geetettiya anaaqe zareti de7oosona . kebrooni gibxxen de7iya xo7aane katamaappe laappun layttaa kaseti keexettiis .
hegaara kanttidi , eti eshkkoola giyo zanggaaraa biidi gakkido wode , woyne tura issuwaappe issi wurccuwaara de7iya issi tashiyaa qanxxidosona; qanxxidi etappe naa77ay kasuwaa gidduwan gelissi tookkidosona . hegaara roomaaniyaanne balasiyaa giyo mittatu ayfiyaa ehiidosona .
israa7eela asati hegaappe qanxxido woyne turaa wurccuwaa gishshawu , he sohuwaa eshkkoola zanggaaraa giidi xeesidosona .
eti he biittaa wochchiiddi , oytamu gallassaappe guyyiyan simmidosona;
simmidi paaraana bazzuwan qaadeesa giyoosan de7iya muusekko , aaroonakkonne israa7eela asaa maabaraa ubbaakko yiidosona . yiidi bantta be7idobaa etawunne asa ubbawu yootidosona; he biittan ayfiya ayfiyaakka eta bessidosona .
eti muuseyyo hagaadan yaagidi yootidosona; &quot; neeni nuna kiittido biittaa nuuni biida; he biittan maattaynne eessay goggees . an ayfiya ayfiyaakka hagaa be7a .
shin he biittan de7iya asay wolqqaama; eta katamaykka gimbbe dirssan diretti uttidaagaanne gita . nuuni qassi anaaqe zareta yan be7ida .
neegeeba bazzuwan amaaleeqa asati de7oosona; gezziyan hiiteti , yaabuusatinne amooreti de7oosona; qassi kanaaneti meediteraane abbaa doonaaninne yorddaanoosa shaafaa xanxxan de7oosona &quot; yaagidosona .
yaagin kaaleebi asaa muuse sinttan co77u giissidi , &quot; nuuni tumu xoonanawu danddayiyo gishshawu , pude ha77i kiyidi , he biittaa olidi ane oyqqoos &quot; yaagiis .
shin kaaleebaara pude biida asati , &quot; he biittaa asay nuuppe minniyo gishshawu , nuuni eta xoonanawu danddayokko &quot; yaagidosona .
eti yuuyi wochchido biittaabaa israa7eela asaayyo hagaadan giidi , iita oduwaa odidosona , &quot; nuuni wochchido biittay banan de7iya asaakka miyaagaa; asay ubbaykka keehi adussa .
nuuni wogga adussa asatu yara gidiya anaaqe zareta yan be7ida; nuuni nu ayfiyan nuna xeelliyo wode gumbburo milatida; qassi nuuni eta ayfiyan hegaakka mala &quot; yaagidosona .
he gallassa qammi maabaray ubbay bantta qaalaa xoqqissidi yeekkidosona .
israa7eela asay ubbay muuse bollinne aaroona bolli zuuzummidosona . maabaray kumettay eta , &quot; nuuni gibxxe biittan de7iiddi hayqqidabaa gidorkkonii ! woykko nuuni ha bazzuwan hayqqidabaa gidorkkonii !
bisuwan nuna wori wurssanawu goday ha biitti nuna ayssi ehii ? nu maccaasatinne nu naati omoodettana . hegaappe guyye gibxxe biitti simmiyoogee nuuyyo kehenneeyye ? &quot; yaagidosona .
qassi eti issoy issuwaa , &quot; nuuni kaalettiyaabaa dooridi , guyye gibxxe simmoos &quot; yaagidosona .
yaagin muuseenne aarooni hegan shiiqida israa7eela asaa maabaraa ubbaa sinttan som77uwaa sa7an gattidi gufannidosona .
he biittaa wochchida asatu giddoppe nawe na7ay yaasunne yifune na7ay kaaleebi bantta maayuwaa pooshshidosona .
pooshshidi israa7eela asaa maabaraa ubbaayyo , &quot; nuuni kantti kiyidi wochchido biittay keehi daro lo77o .
goday nunan ufayttiyaabaa gidikko , maattaynne eessay goggiyo he biittawu nuna i gelissana; he biittaa nuuyyo i immana .
hegaa gishshawu , godaa bolli makkala makkaloppite . he biittaa asawu yayyoppite; eti nuuyyo haatta ushshakka gakkokkona . etawu ambboomiyaabi baawa; shin goday nunaara de7ees . intte etayyo yayyoppite ! &quot; yaagidosona .
yaagin maabaray ubbay eta shuchchan caddanawu denddiis . he wode godaa bonchchoy xoossaa dunkkaaniyan israa7eela asa ubbawu qoncciis .
goday muusa , &quot; ha asay awude gakkanaassi tana karanee ? taani eta gidduwan oottido malaata ubbaa be7iiddi , awude gakkanaassi eti tanan ammanennan ixxanee ?
taani eta boshan shocada xayssana; yaatada taani nena etappe dariyaanne minniya kawotettaayyo aawa oottana &quot; yaagiis .
yaagin muusee godaa hagaadan yaagidi woossiis; &quot; neeni ne wolqqan ha asaa gibxxeppe pude kessidoogaa eriya gibxxeti hagaa siyikko , eti woyganee ?
eti ha biittan de7iyaageetuyyookka hegaa odana . abeet godawu , neeni ha asaa gidduwan de7iyoogaa eti siyidosona . abeet godawu , nuuni nena be7idoogaa eti eridosona; ne shaaray etappe bollaara takkiyoogaanne gallassi shaaraa tuussan , qammi tamaa tuussan neeni eta sinttan biyoogaa be7idosona .
ha77i neeni ha asaa ubbaa issi kuttan woriyaaba gidikko , ne kase oottidoogaa siyida kawotettati ,
goday ha asaa , &quot; intteyyo immana &quot; giidi caaqqido biittaa eta efaanawu danddayibeenna gishshawu , bazzuwan eta woriis yaagidi haasayana .
&quot; hegaa gishshawu , godawu , neeni ne wolqqaa nuna bessa; neeni gaydda ,
goday danddayanchchanne aggenna siiquwan kumidaagaa; nagaraanne makkalaa atto giyaagaa; gidikkonne , mooranchchaa qaxxayennan aggennaagaa; aawatu nagaraa gishshawu naata heezzanttanne oyddantta yeletaa gakkanaassi qaxxayiyaagaa gaada yoota wottidoogaa pola .
ha asay gibxxeppe kiyoosappe doommada hachchi gakkanaassi neeni atto giidoogaadan , ne aggenna siiquwaa daruwan ha asaa nagaraa atto garkkii ! &quot; yaagiis .
yaagin goday muusa , &quot; neeni oychchidoogaadan taani etayyo atto gaas .
shin ta de7uwan caaqqays; ta bonchchoy sa7a ubbaa kumiyoogaadan ,
ha asaappe issoynne he biittaa be7enna . ta bonchchuwaanne gibxxe biittaaninne bazzuwan taani oottido malaataa ha asati be7idosona;
shin eti zaaretti zaarettidi tana paaccidosonanne ta qaalaa siyennan ixxidosona . hegaa gishshawu , taani eta mayzza aawatuyyo immana gaada caaqqido biittaa tana karidaageetuppe issoynne mulekka be7enna .
shin ta ashkkaray kaaleebi etappe dummatiyo gishshawunne i tana polo wozanaappe kaallido gishshawu , taani i kase biido biittaa a gattana; a zerettay he biittaa laattana .
shin ha77i amaaleeqatinne kanaaneti wombban de7iyo gishshawu , wontto guyye simmidi , zo7o abbaakko efiya ogiyaa oyqqidi bazzo biite &quot; yaagiis .
qassi goday muusanne aaroona hagaadan yaagiis;
&quot; ha iita asay ta bolli awude gakkanaassi zuuzummanee ? taani israa7eela asaa zuuzunttaa ubbaa siyaas .
hegaa gishshawu , neeni etawu hagaadan yaagada oda; ta de7uwan caaqqays; taani intte haasayishin ta hayttan siyidoogaa intteyyo oottana . taani goday hegaa odays .
intte ahay ha bazzuwan kunddana; ayssi giikko , asaa qoodiyo wode qoodettida laatamu layttanne hegaappe bollaara de7iya asay ubbay ta bolli zuuzummideta .
yifune na7aa kaaleebappenne nawe na7aa yaasuppe attin , intteppe ooninne taani inttena wottanawu caaqqido he biittaa gelenna .
intte , &quot; nu naati omoodettana &quot; giido intte guutta naata he intte karido biittaa gelissana; biittaykka etassa gidana .
shin inttena gidikko , intte ahay ha bazzuwan kunddana .
intte ammanettibeenna gishshawu , intte wurssetta ahay ha bazzuwan wullana gakkanaassi , intte naati waayettiiddi , ha bazzuwan oytamu layttaa henttanchcha gididi yuuyana .
intte he biittaa wochchido he oytamu gallassaa qoodan , issi gallassaayyo issi layttaa , hegeenne , oytamu layttawu intte nagaraa gishshawu intte waayettana; taani intte bolli denddiyoogaa intte erana yaaga yoota .
taani goday hagaa odays . ta bolli shiiqi uttida ha iita maabaraa bolli hagaadan tumu oottana: eti ha bazzuwan wurana; hagan eti hayqqana &quot; yaagiis .
he biittaa wochchana mala , muusee eta kiittin biidi simmida asati , he biittaabaa iita oduwaa odidi , muuse bolli asay ubbay zuuzummana mala oottidaageeti ,
he iita oduwaa odida asati , godaa sinttan boshan hayqqidosona .
he biittaa wochchanawu biida asatuppe yifune na7ay kaaleebinne nawe na7ay yaasu xalaalay paxa attidosona .
muusee hagaa israa7eela asawu ubbawu yootido wode , asay keehi yeekkiis .
wonttetta gallassi maallado guuran eti denddidi , pude gezze biittaa kiyidi , &quot; nuuni nagaraa oottida; shin ha77i goday nuuyyo immana giido sohuwaa pude kiyana &quot; yaagidosona .
shin muusee eta , &quot; godaa azazuwaa intte aybissi mentteetii ? intteyyo hanenna .
goday inttenaara de7enna gishshawu , pude kiyoppite; intte morkketi inttena xoonana .
amaaleeqa asatuuranne kanaane asatuura intte olettana; olettidi intte bisuwan hayqqana . godaappe intte wora simmido gishshawu , goday inttenaara de7enna &quot; yaagiis .
shin eti godaa maachchaa taabootaynne muuseenne dunkkaanidosaappe denddana xayikkokka , gezze biittaa kiyanawu xalidi denddidosona .
denddin gezze biittan de7iya amaaleeqa asatinne kanaane asati wodhdhidi eta oli xoonidi , horima gakkanaassi eta yedettidosona .
goday muusa hagaadan yaagiis;
&quot; israa7eela asaayyo hagaadan yaaga; intte de7ana mala , taani intteyyo immiyo biitti geliyo wode ,
mehiyaappe woykko dorssaappe , xuuggiyo yarshsho gidin , woykko shiiqo gattanawu yarshshiyo yarshsho gidin , woykko taani keerido baala gallassatun intte dosan coo immiyo yarshsho gidin , godaayyo taman xuuggiyo , sawuwaa tonggu giya yarshshota yarshshite .
yarshshuwaa shiishshiya uray kattaa yarshshuwaassi issi kilo giraame xiilliyaa issi litiro wogaraa zaytiyan munaqqidoogaakka eho .
qassi xuuggiyo yarshshuwaassi , woykko hara yarshshuwaassi ehiyo issi issi dorssaara issi litiro woyniyaa eessaa ushshaa yarshsho oottidi giigissite .
&quot; dorssa orggiyaa yarshshanawu shiishshiyo wode , kattaa yarshshuwaassi naa77u kilo giraame xiilliyaa issi litironne bagga wogaraa zaytiyan munaqqidoogaanne
issi litironne bagga woyne eessaa ushshaa yarshshuwaassi ehiite . ehiidi godaayyo sawuwaa tonggu giya yarshshuwaa yarshshite .
&quot; issi mirgguwaa xuuggiyo yarshsho , woykko shiiquwaa gattiyo yarshsho , woykko issippetettaa yarshsho oottidi yarshshanawu godaayyo ehiyo wode ,
mirgguwaara issippe kattaa yarshshuwaassi heezzu kilo giraame xiilliyaa naa77u litiro wogaraa zaytiyan munaqqidoogaanne
ushshaa yarshshuwaassi naa77u litiro woyniyaa eessaakka ehiite . ehiidi godaayyo sawuwaa tonggu giya yarshshuwaa taman yarshshite .
&quot; issi issi korima booraa , woykko issi issi dorssa orggiyaa , woykko yelaga deeshsha orggiyaa , woykko attuma dorssa maraa yarshshanawu shiishshiyo wode , kattaa yarshshoynne ushshaa yarshshoy hagaadan issippe shiiqees .
issi meheppe daroy shiiqiyo wode , kattaa yarshshoynne ushshaa yarshshoy hegaadan daridi shiiqees .
israa7eela asa gidiya ooninne taman xuuggiyo , sawuwaa tonggu giya yarshshuwaa godaayyo shiishshiyo wode ubban , hagaadan oottanawu koshshees .
sinttappe yaana yeletan intte giddon de7iya betee woykko hara asi ooninne xuuggiyo , sawuwaa tonggu giya yarshshuwaa godaayyo shiishshanawu koyikko , ikka intte oottiyoogaadan oottanawu koshshees .
inttessikka intte giddon de7iya betetussikka ha wogay issuwaa; hagee sinttappe yaana yeletaassikka eqqidi de7iya woga . inttekka betetikka godaa sinttan issuwaa .
inttessikka intte giddon de7iya bete asatussikka higgeenne wogay issuwaa gidana yaaga &quot; yaagiis .
hegaappe guyyiyan , goday muusa hagaadan yaagiis;
&quot; israa7eela asaayyo hagaadan yaagada oda; taani inttena efiyo biitti intte gelidi ,
he biittan mokkiya kattaa miyo wode , he kattaappe xeeraa kessidi , intte godaayyo yarshsho oottidi shiishshite .
hegeekka , bayra ka77ida kattaappe uukkido koyro komppuwaa , kattaa qoxxiyo awudiyaappe immiyo yarshsho oottidi shiishshite .
yaana yeleta ubban intte intte biittan mokkida kattaappe xeeraa kessido komppuwaa , godaayyo yarshsho oottidi shiishshite .
&quot; goday muusessi odido ha azazota ubbaa intte erana xayidi , naagennan aggikko ,
goday a baggaara inttena azazido azazota ubbaa , goday immido gallassaappe doommidi , yaana yeletaa gakkanaashin , paccennan naagennan aggikko ,
qassi hegaa maabaray erennan oottidoba gidikko , maabaray ubbay godaayyo issi mirgguwaa xuuggiyo , sawuwaa tonggu giya yarshsho oottidi , ayyo wogay azaziyoogaadan , kattaa yarshshuwaaranne ushshaa yarshshuwaara shiishsho; qassi nagaraa yarshsho oottidi , issi deeshsha orggiyaa shiishsho .
yaatobare qeesee kumetta israa7eela maabaraa nagaraa atto giissiyo wogaa polo; polin eta nagaray atto geetettana . ayssi giikko , eti eriiddi oottibookkona; qassi eti bantta mooruwaa gishshawu , godaayyo taman xuuggiyo yarshshuwaanne bantta nagaraa yarshshuwaa shiishshidosona .
asay ubbay erennan he mooruwan hambbalaashettido gishshawu , kumetta israa7eela maabarawukka eta giddon de7iya bete asawukka atto geetettana .
&quot; issi asi barkka erana xayidi nagaraa oottikko , yelettoosappe issi laytta gidiyo issi deeshshiyo nagaraa yarshsho oottidi shiishsho;
shiishshin erennan de7iiddi nagaraa oottida uraayyo qeesee godaa sinttan nagaraa atto giissiyo wogaa polo; polin a nagaray atto geetettana .
erennan de7iiddi nagaraa oottiya asa ubbawu , yeletan israa7eela asa gidinkka bete asa gidinkka ha higgee issuwaa .
&quot; shin yeletan israa7eela asa gidinkka bete asa gidinkka eriiddi otoruwan nagara oottiya uri godaa cayees . he aawu hayqqidi , ba asaa giddoppe xayo .
he aawu godaa qaalaa karido gishshawunne a azazuwaa kanttido gishshawu , i tumuppe hayqqanawu bessees; a mooroy aana yaaga &quot; yaagiis .
issi gallassi israa7eela asay bazzon de7ishin , issi bitanee sambbatan mittaa mixiiddi beettiis .
mittaa i mixishin demmida asati muusekko , aaroonakkonne kumetta yaa7aakko a ehiidosona .
ehin eti a oottanabaa eribeenna gishshawu , qashuwan takissidosona .
hegaappe guyyiyan goday muusa , &quot; ha bitanee hayqqanawu bessees; kumetta yaa7ay bantta dunkkaanidosaappe gaxi kessidi , shuchchan caddidi a woro &quot; yaagiis .
yaagin kumetta yaa7ay goday muusa azazidoogaadan , dunkkaanidosaappe gaxi kessidi , shuchchan caddidi a woriis .
goday muusa hagaadan yaagiis;
&quot; israa7eela asaayyo hagaadan yaagada oda; inttekka sinttappe yaana yeletaykka intte maayuwaa gaxa xeeran xeeran macaraa kessite; kessidi he macaraa bolli salo milatiya qacinaa sikkite .
he macaraa intte be7iyo wode ubban ta azazota hassayidi polite; yaatikko , intte intte ayfiyaanne intte wozanaa amuwaa kaallidi , taappe wora simmekketa .
he macaraa be7iyoogan intte ta azazota ubbaa hassayidi polananne intte intte xoossaayyo geeshsha gidana .
taani godaa , intte xoossaattennee; taani intte xoossaa gidanawu , inttena gibxxeppe kessaas . taani godaa , intte xoossaa yaaga &quot; yaagiis .
leewa zariyaappe qahaata yara gidiya yixihaara na7ay qoraahi , roobeela zariyaappe eli7aaba naati daataaninne abiiraaminne qassi peleeta na7ay ooni
muuse bolli denddidosona . etaara naa77u xeetanne ishatamu israa7eela asati de7oosona; eti erettida asanne maabaran doorettida kaalettiyaageeta .
eti muusenne aaroona sintti shiiqidi , hagaadan yaagidosona; &quot; intte darissideta ! maabaray ubbay huuphiyan huuphiyan geeshsha; godaykka eta gidduwan de7ees; yaatin godaa maabaraa bolli inttena ayssi xoqqu xoqqu ootteetii ? &quot; yaagidosona .
muusee hagaa siyido wode godaa sinttan sa7an gufanniis;
gufannidi qoraahanne a citaa ubbaa , &quot; wontto maallado goday ooni aagaakkonne ooni geeshshakkonne bessana; i he dooriyo asa baakko shiishshana .
qoraahaa , neeninne ne citay ubbay hagaa oottite: wontto ixaanaa cuwayiyoogeeta ekkidi ,
bonqquwaa an wottidi , godaa sinttan ixaanaa cuwayite . goday dooriyo asi , i geeshsha gidana . leewa zaretoo , intte darissideta &quot; yaagiis .
muusee qassikka qoraaha , &quot; inttenoo leewa zaretoo , siyite !
israa7eela xoossay inttena israa7eela maabaraappe dummayidi , xoossaa dunkkaaniyaa oosuwaa oottana malanne asaa sinttan he oosuwaa oottanawu intte eqqana mala , baakko shiishshidoogee intteyyo guuxxidee ?
i inttenanne intte ishantta leewata ubbaa baakko shiishshiis; qassi ha77i intte qeesetettaakka kajjeeleeta .
neeninne ne citay ubbay aaroona bolli zuuzummiyoogaa godaa bolli makkaleeta &quot; yaagiis .
hegaappe guyyiyan , muusee kiittidi eli7aaba naata , daataananne abiiraama xeesissiis; shin eti a , &quot; nuuni bookko !
neeni bazzuwan nuna woranawu maattaynne eessay goggiyo biittaappe kessidoogee guuxxidee ? qassi ha77i neeni nu bolli halaqa gidanawu koyay ?
hegaa bollikka qassi maattaynne eessay goggiyo biittaa neeni nuna gelissabaakka , woykko neeni nuuyyo laata oottada gadiyaanne woyne turaa immabaakka; neeni ha asaa cimmaasa . nuuni bookko ! &quot; yaagidosona .
yaagin muusee keehi hanqqettidi godaa , &quot; neeni eti yarshshiyo yarshshuwaa ekkoppa; taani etappe hare issuwaanne ekkabeykke , woykko taani etappe issi asanne naaqqabeykke &quot; yaagiis .
qassi muusee qoraaha , &quot; wontto neeni , ne citay ubbaynne aarooni godaa sintti shiiqite .
issi issi asay ba ixaanaa cuwayiyoogaa muleera naa77u xeetanne ishatamaa ekkidi , ixaanaa an wottidi , godaa sintti shiishsho . qassi neeninne aarooni intte ixaanaa cuwayiyoogeeta ehiite &quot; yaagiis .
yaagin asay ubbaykka ba ixaanaa cuwayiyoogaa ekkidi , bonqquwaanne ixaanaa an wottiis; wottidi xoossaa dunkkaaniyaa penggen muuseeranne aaroonaara eqqidosona .
eqqidaashin qoraahi kumetta maabaraa xoossaa dunkkaaniyaa penggen shiishshiis . he wode godaa bonchchoy kumetta maabarawu qoncciis .
goday muusanne aaroona ,
&quot; taani issi kuttan ha maabaraa xayssana haniyo gishshawu , etappe shaahettite &quot; yaagiis .
shin muuseenne aarooni sa7an gufannidi , &quot; abeet xoossawu , asho maayida asaa ubbaa medhdhida xoossawu , issi uri nagara oottikko , neeni kumetta maabaraa hanqqettay ? &quot; yaagidosona .
yaatin goday muusa ,
&quot; neeni maabaraa , qoraaha , daataananne abiiraama dunkkaanetuppe kichchite yaagada yoota &quot; yaagiis .
muusee denddidi , daataanakkonne abiiraamakko bin , israa7eela cimati a kaallidosona .
maabaraa i , &quot; ha iita asatu dunkkaanetuppe kichchite; etabaa gididabaa aybaanne bochchoppite . hinkkoode eta nagaraa ubbaa gaasuwan inttekka pitetti xayana &quot; yaagidi minttidi yootiis .
yootin eti qoraaha , daataananne abiiraama dunkkaanetuppe kichchidosona . daataaninne abiiraami kare kiyidi , bantta maccaasatuura , bantta naatuuranne bantta guutta naatuura bantta dunkkaanetu penggen eqqidosona .
muusee asaa , &quot; taani ha ooso ubbaa oottana mala , goday tana kiittidoogaanne taani ta sheniyan oottennaagaa intte hagan erana .
ha asati asi hayqqiyoogaadan hayqqikko , woykko asa bolli gakkiyaaba xalaalay eta bolli gakkikko , yaatikko goday tana kiittibeenna .
shin goday muleera oorattabaa oottin , biittay dooyettidi etanne etawu de7iyaabaa ubbaa mitti aggikko , eti paxa de7iiddi si7ooliyaa duge wodhdhikko , he wode ha asati godaa karidoogaa intte erana &quot; yaagiis .
i yaagidi wurssido sohuwaarakka , eti eqqido biittay phalqqetti wodhdhiis .
biittay dooyettidi , etanne eta so asaa , qoraaha citaa ubbaa etassi de7iyaaba ubbaara mitti bayiis .
yaatin eti banttawu de7iyaabaa ubbaara paxa de7iiddi , si7ooliyaa duge wodhdhidosona . biittaykka eta bolli gorddetti bayiis; eti maabaraa giddoppe tippe giidi xayi bayidosona .
eta waasuwan eta matan de7iya israa7eelati ubbay , &quot; biittay nunakka qassi mittana hanees ! &quot; yaagiiddi baqatidosona .
qassi tamaykka godaa matappe yiidi , ixaanaa cuwayiya naa77u xeetanne ishatamu asaa mi bayiis .
hegaappe guyyiyan goday muusa ,
&quot; neeni qeesiyaa aaroona na7aa el77aazarassi yaagada yoota , ixaanaa cuwayiyoobata taman xuugettida asaa giddoppe ekka; bonqquwaa cuwayiyoobatuppe haassada laala . he ixaanaa cuwayiyoobati geeshsha .
bantta nagaraa gishshawu hayqqida ha asatu ixaanaa cuwayiyoobata lee7issada qoxxada , yarshshuwaa saaxiniyaa kamma . eti hegeeta godaa sinttan shiishshido gishshawu , hegeeti geeshsha; hegeeti israa7eelata hassayissiya malaata gidana yaaga &quot; yaagiis .
yaagin qeesee el77aazari xuugettida asati shiishshido nahaase birataappe oosettida ixaanaa cuwayiyoobata ekkidi , yarshshuwaa saaxiniyaa kammanawu lee7issidi qoxxiis .
aaroona zare gidenna ooninne godaa sinttan ixaanaa cuwayanawu shiiqenna mala , qoraahanne a citaa gakkidaagee a gakkenna mala , israa7eelata hassayissanawu hageeta oottiis . goday muuse baggaara el77aazara azazidoogaadan hagee haniis .
wonttetta gallassi israa7eela maabaray ubbay , &quot; godaa asaa intte worideta &quot; yaagidi , muuse bollinne aaroona bolli zuuzummidosona .
maabaray muusenne aaroona bolli denddanawu shiiqidi , xoossaa dunkkaaniyaakko simmi xeelliyo wode , shaaray xoossaa dunkkaaniyaa kammin , godaa bonchchoy qoncciis .
hegaappe guyyiyan , muuseenne aarooni xoossaa dunkkaaniyaa sinttawu yiidosona .
yin goday muusa ,
&quot; ha asaa gidduwaappe kichchite; taani eta issi kuttan xayssa bayana &quot; yaagiis . yaagin eti sa7an gufannidosona .
muusee aaroona , &quot; ne ixaanaa cuwayiyoogaa ekkada , bonqquwaa yarshshiyoosaappe ekkada , ixaanaa an wotta; wottada etayyo atto giissanawu eesuwan maabaraakko efa . ayssi giikko , godaa hanqqoy a matappe kiyiichchiis; boshaykka doommiichchiis &quot; yaagiis .
yaagin muusee giidoogaadan aarooni ba ixaanaa cuwayiyoogaa ekkidi , maabaraa giddo woxxiis . boshay asaa gidduwan doommidaashin , aarooni ixaanaa cuwayidi , asaayyo atto giissiis .
yaatidi i hayqqidaageetuppenne paxa de7iyaageetuppe gidduwan eqqin , boshay aggi bayiis .
qoraaha gaasuwan hayqqida asay qoodettennan , ha boshan hayqqidaageeti 14,700 .
boshay eqqidoogaappe guyyiyan , aarooni xoossaa dunkkaaniyaa penggen de7iya muusekko simmiis .
goday muusa hagaadan yaagiis;
&quot; neeni , intte zariyan zariyan intte halaqatuppe huuphiyan huuphiyan issi issi xam77aa muleera tammanne naa77u xam77aa tawu immite yaagada israa7eelatuppe ekka . issi issi asaa sunttaa xam77aa bollan xaafa .
issi issi zariyaa halaqaassi issi xam77a gidiyo gishshawu , leewa xam77an aaroona sunttaa xaafa .
xaafada xoossaa dunkkaaniyaa giddon taani nenaara gayttiyo taabootaa sinttan wotta .
taani dooriyo asa xam77ay aacana; hagaadan oottada intte bollan israa7eelati zuuzummiyo zuuzunttaa taani mule xayssana &quot; yaagiis .
yaagin muusee israa7eela asawu yootin , eta halaqati tammanne naa77u xam77ata , issi issi zariyaa halaqati issi issi xam77aa ayyo immidosona . he xam77atu gidduwan aaroona xam77aykka de7ees .
muusee he xam77aa ubbaa xoossaa dunkkaaniyaa giddon godaa sinttan wottiis .
wonttetta gallassi xoossaa dunkkaaniyaa giddo muusee gelido wode , leewa zare gidiya aaroona xam77ay aacidaagaa , gumbbidaagaa , ciiyyidaagaanne ciiyidi lawuziyaa giyo mitta ayfiyaa ayfidaagaa be7iis .
hegaappe guyyiyan , muusee xam77a ubbaa godaa sinttappe israa7eela asaa ubbaakko ehiis . ehin asay eta be7idoogaappe guyyiyan , halaqati bantta xam77aa xam77aa ekkidosona .
goday muusa , &quot; aaroona xam77aa taabootaa sinttan zaara wotta . hegaa makkalidaageeti ta bolli naa77antto zuuzummidi hayqqennaadan , etawu malaata oottada naaga &quot; yaagiis .
yaagin goday azazidoogaadan muusee oottiis .
israa7eela asay muusa , &quot; nuuni hayqqana; xayana; nuuni ubbaykka xayana !
xoossaa dunkkaaniyaakko , haray atto mataa shiiqiya uri ooninne hayqqana . simmi nuuni ubbaykka hayqqiyoo ? &quot; yaagidosona .
goday aaroona , &quot; neeni , ne attuma naatinne leewati geeshsha sohuwaa oosuwan polettiya nagaraa tookkana; neeninne ne attuma naatu xalaalay intte qeesetettaa oosuwan polettiya nagaraa tookkana .
neeninne ne attuma naati xoossaa dunkkaaniyaa sinttan oottiyo wode , nenaara oottidi maaddana mala , leewa zare gidiya ne dabbota eha .
eti intteppe garssaara xoossaa dunkkaaniyaa ooso ubbaa oottona; shin etikka inttekka issippe hayqqennaadan , eti geeshsha sohuwaa miishshaakkonne yarshshiyoosaakko shiiqoppona .
eti inttenaara issippe gidona; xoossaa dunkkaaniyan de7iya ooso ubbaa oottona . leewatuppe attin , hara uri ooninne inttekko shiiqoppo .
naa77anttuwaa israa7eelatu bolli hanqqoy wodhdhenna mala , geeshsha sohuwaanne yarshshiyoosaa oosuwaa oottite .
leewata intte dabbota israa7eelatu giddoppe taani ta huuphen dooraas . eti xoossaa dunkkaaniyaa oosuwaa oottanawu intteyyo imodan immada , godawu dummayaas .
shin neeninne ne attuma naatu xalaalay yarshshiyoosaa oosuwaa ubbaanne magalashuwaa giddon de7iya qeesetetta ooso ubbaa oottite . qeesetettaa oosuwaa taani intteyyo imodan oottada immays; hara uri ooninne geeshsha sohuwaakko shiiqiyaabi hayqqo &quot; yaagiis .
hegaappe guyyiyan goday aaroona , &quot; israa7eelati taayyo immiyo geeshsha imota ubbaa taani neeyyo immaas . taani neeyyo ne gishshaanne ne attuma naatuyyo eta gishshaa merinawu gishsha oottada immaas .
taayyo immiyo aadhdhida geeshsha imuwaappe taman xuugettenna baggay inttessa gidana: eti taassi immiyo geeshsha imuwaa ubbaappe kattaa yarshshoy , woykko nagaraa gishshawu yarshshiyo yarshshoy , woykko naaquwaa gishshawu yarshshiyo yarshshoy neessanne ne attuma naatussa gidana .
intte hegaa geeshsha sohuwan miite; attumaagee ubbay hegaa mo; hegee inttessi geeshsha gidana .
&quot; hagee qassi neessa . israa7eelatu wuxaawuxo yarshsho ubbaa neeyyo , ne attuma naatuyyoonne ne macca naatuyyo merinawu gishsha oottada immays; intte keettaa asaa giddon wogaadan geeshsha gidiya ubbay hegaa mo .
&quot; eti taayyo immiyo koyro ayfiyaappe lo77o wogaraa zaytiyaa ubbaa , yelaga woyne eessaa ubbaanne muruta kattaa ubbaa neeyyo immays .
eti godaayyo ehiyo eta biittan de7iya koyro gakkida ayfee inttessa; intte keettaa asaa giddon wogaadan geeshsha gidiya ubbay hegaa mo .
&quot; israa7eelan godaayyo dummatidabay ubbay inttessa .
bayra yelettida asi woykko mehee , israa7eelati godaayyo immidobi inttessa . shin bayra yelettida asanne bayra yelettida geeshsha gidenna mehe intte wozanawu bessees .
issi agina naata wozanawu xoossaa dunkkaaniyan eriyo meezaanaa likkiyan ichchashu xaqara biraa wozo waagaa qanxxite .
shin miizzaa bayraa , woykko dorssaa bayraa , woykko deeshshaa bayraa intte wozanawu koshshenna; eti geeshsha . neeni eta suuttaa yarshshiyoosaa bollan caccafa; godaa tonggu giidi sawana mala , eta modhdhuwaa taman xuugga .
etappe beettiya ashoy wuxaawuxido anggaasuwaadaaninne ushachcha gedaadan inttessa .
israa7eelati godaayyo immiyo geeshsha yarshsho ubbaa neessi , ne attuma naatussinne ne macca naatussi merinawu gishsha oottada immays . hageekka taani nenaaranne ne zerettatuura maacettiyo merinaa maachcha &quot; yaagiis .
qassikka goday aaroona , &quot; eta biittan neeni aynne laattakka; eta giddon nena gakkiya shaahoy aybikka baawa; israa7eelatu giddon ne laataynne nena gakkiya shaahoy tana &quot; yaagiis .
goday , &quot; leewati xoossaa dunkkaaniyan oottiyo oosuwaa gishshawu , israa7eelatu asirata ubbaa etayyo immaas .
hachchippe doommidi , israa7eela asati bantta nagaran hayqqenna mala , xoossaa dunkkaaniyaakko shiiqoppona .
xoossaa dunkkaaniyaa oosuwaa oottiyaageetinne hegan polettiya nagaraa tookkiyaageeti leewata . hagee yeleta ubbawu merinaa wogaa . leewati israa7eela asaa gidduwan aynne laattokkona .
hegaa gishshaa , israa7eelati godaayyo imodan immiyo asirataa , taani leewatuyyo eta laatadan immaas . taani etabaa , eti israa7eela asaa gidduwan aynne laattokkona yaagidoogee hegaassa &quot; yaagiis .
qassi goday muusa ,
&quot; neeni leewata hagaadan yaaga; taani intteyyo laatadan immido asirataa intte israa7eela asaappe ekkiyo wode , intte he asirataappe asirataa godaayyo immite .
intte imoy intteyyo kattaa qoxxiyo awudiyaa kattaadaaninne gum77iyo woyne ayfiyaadan qoodettees .
qassi hagaadan israa7eela asaappe intte ekkiyo asirata ubbaappe imuwaa godaayyo immite; ha asirataappe godaa gishshaa qeesiyaa aaroonayyo intte immanawu bessees .
intte ekkiyo imota ubbaappe , lo77iyaagaanne geeshshaa godaassi gishsha oottidi , intte immanawu bessees yaaga .
neeni leewata , ubbaappe lo77o imuwaa intte immidoogaappe guyyiyan , attidaagee intteyyo kattaa qoxxiyo awudiyaa kattaadaaninne gum77iyo woyniyaa ayfiyaadan qoodettana .
inttenne intte keettaa asay hegaappe attidaagaa awaaninne miite; ayssi giikko , hegee xoossaa dunkkaaniyan intte oottiyo oosuwaayyo intte damoozaa .
lo77o baggaa godaassi immirggidoogaappe guyyiyan intte miyo wode , mooranchcha gidekketa . shin lo77o baggaa he imotaappe kessennan de7iiddi , he imotaappe miidi , intte israa7eela asaa imotaa tunissennaadan naagettite . hegaadan oottana xayikko , intte hayqqana yaaga &quot; yaagiis .
goday muusanne aaroona hagaadan yaagiis;
&quot; goday higgiyan azazido wogay hagaa: tilla bollaara de7iya woykko borssoy baynna , i morggiyan qambbari wodhdhibeenna zo7o ussiyo neeyyo ehaana mala , israa7eela asaayyo yootite .
qeesiyaa el77aazarayyo o immite; i o dunkkaanidosaappe gaxi efin , issi asi o a sinttan shukko .
qeesiyaa el77aazari i suuttaappe amaridaagaa ba biradhdhiyan ekkidi , xoossaa dunkkaaniyaayyo sintta baggaara laapputtoo caccafo .
i xeellishin ussiyaa xuugettu; i galbbay , ashoy , suuttaynne tocee xuugetto .
qeesee zigaa , hiisoophphiyaa tashiyaanne zo7o qunccuutiyaa ekkidi , ussiyo xuuggiyo taman olo .
hegaappe guyyiyan , qeesee ba maayuwaa meecco; ba bollaakka haattan meecetto; meecettidi dunkkaanidosaa gelo; shin omarssa gakkanaassi i wogaadan tuna gidana .
he ussiyo xuuggidaagee qassi ba maayuwaa meecco; ba bollaakka haattan meecetto; ikka qassi omarssa gakkanaassi wogaadan tuna gidana .
&quot; hegaappe guyyiyan , geeshsha asi ussiyaa xuugettido bidinttaa shiishshidi , dunkkaanidosaappe gaxaara geeshsha sohuwan wotto . israa7eela asay tunatettaappe geeyiyo haattan go7ettanawu hegaa naagi wottana; hegee nagaraappe geeshshanaassa .
qassi ussee bidinttaa shiishshida asi ba maayuwaa meecco; omarssi gakkanaassi i wogaadan tuna gidana . ha wogay israa7eela asawunne eta gidduwan de7iya hara dere asawu naa77awukka merinaa woga gidana .
&quot; hayqqida asa ahaa bochchiya ooninne laappun gallassaa wogaadan tunana .
he tunatettaappe geeyiyo haattan heezzantta gallassinne laappuntta gallassi , i bana geeshsho; hegaappe guyyiyan , i wogaadan geeshsha gidana; shin heezzantta gallassaaninne laappuntta gallassan bana geeshshana xayikko , i geeshsha gidenna .
hayqqida uraa ahaa bochchiya ooninne bana geeshshennan aggikko , godaa dunkkaaniyaa i tunissees; he uray israa7eela asaa giddoppe bohetto . tunatettaappe geeyiyo haattay a bollan caccafettibeenna gishshawu , i tuna; a tunatettay a bollan gam77ees .
&quot; issi uri dunkkaaniyaa giddon hayqqikko de7iya wogay hagaa: dunkkaaniyaa giddo geliya ooninne , qassi dunkkaaniyaa giddon de7iya ubbaykka laappun gallassaa tuna gidana .
hegaadankka , qum77ettennan dooya de7iya miishsha ubbay tuna gidana .
qassi dembban bisuwan hayqqida asa , woykko coo hayqqida ahaa , woykko asa meqetta , woykko duufuwaa bochchiya ooninne laappun gallassaa tuna gidana .
&quot; tunatettaappe geeshshanawu xuuggido ussee bidinttaappe amaridaagaa ekkada , otuwan wottada , pultto haattaa an tiga;
tigin geeshsha asi hiisoophphiyaa bonccuwaa ekkidi , haattan naaqqi kessidi , dunkkaaniyaa , dunkkaaniyan de7iya miishshaa ubbaaninne hegan de7iya asaa ubbaa bollan caccafo . qassi asa meqettaa , woykko duufuwaa , woykko worido uraa , woykko hayqqida uraa bochchida asa o bollinne i caccafo .
geeshsha asi heezzanttanne laappuntta gallassan tunida uraa bollan caccafo . i laappuntta gallassan he uraa tunatettaappe geeshsho; he geeyida bitanee ba maayuwaa meecco; ba bollaakka haattan meecetto; he gallassa omarssi i geeshsha gidana .
&quot; shin tuna uri bana geeshshennabaa gidikko , he uri godaa geeshsha sohuwaa tunissido gishshawu , israa7eela asaa giddoppe bohetto; tunatettaappe geeyiyo haattay a bollan caccafettibeenna gishshawu , i tuna .
hagee intteyyo merinaa woga gidana . qassi tunatettaappe geeyiyo haattaa caccafiya asi ba maayuwaa meecco; tunatettaappe geeyiyo haattaa bochchiya ooninnekka omarssi gakkanaassi tuna gidana .
tuna uri bochchiyo aybinne tunees . qassi hegaa bochchiya ooninne omarssa gakkanaassi tuna gidees &quot; yaagiis .
koyro aginan israa7eelati ubbay xiina giyo bazzuwaa gakkidi , qaadeesa giyoosan dunkkaanidosona . hegan miiriyaama hayqqada moogettaasu .
hegan asaayyo haatti xayin , asay shiiqidi , muuse bollinne aaroona bolli denddiis .
eti , &quot; nu ishantti godaa sinttan hayqqido wode , nuunikka hayqqidabaa gidorkkoniishsha !
nuuninne nu mehee ha bazzuwan hayqqanaadan , godaa asaa hagawu intte ayssi ehiidetii ?
ha hanttaara sohuwaa nuna gibxxeppe pude ayssi ehiidetii ? hagan katta ayfee , woykko balasee , woykko woyne ayfee , woykko roomaanee baawa; qassi uyiyo haattikka hagan baawa &quot; yaagidi muuseera ooyettidosona .
yaatin muuseenne aarooni asaa matappe xoossaa dunkkaaniyaa pengge biidi gufannidosona; gufannin godaa bonchchoy etayyo qoncciis .
goday muusa ,
&quot; ne gatimaa ekka; neeninne ne ishaa aarooni yaa7aa shiishshite; shiiqin eta sinttan zaallay haattaa goggana mala yoota . zaallaappe haattaa intte kessidi , yaa7aanne eta mehiyaa ushshana &quot; yaagiis .
goday azazidoogaadan , muusee godaa sinttappe gatimaa ekkiis .
inne aarooni yaa7aa zaallaa sinttan shiishshidosona; shiishshin muusee eta , &quot; inttenoo makkalanchchatoo , siyite; ha zaallaappe haattaa intteyyo nuuni tumu kessanee ? &quot; yaagiis .
yaagidi muusee ba kushiyaa xoqqu oottidi , ba gatiman naa77utoo zaallaa shocin , haattay xuuqqidi kiyiis; kiyin yaa7aynne eta mehee uyiis .
shin goday muusanne aaroona , &quot; israa7eela asaa sinttan intte ta geeshshatettaa bessanawu ammanettibeenna gishshawu , taani etayyo immiyo biittaa ha asaa intte gelissekketa &quot; yaagiis .
israa7eela asay godaara ooyettidonne i ba geeshshatettaa eta giddon qonccissidosay ha mariiba haattaana .
muusee qaadeesappe eedooma biittaa kawuwaakko , ba kiitettiyaageeta hagaadan yaagidi kiittiis; &quot; ne dabbo gidiya israa7eela asay hagaadan yaagees; nuna gakkida meto ubbaa neeni eraasa .
nu mayzza aawati duge gibxxe wodhdhidosona; yan nuuni daro layttaa de7ida . gibxxeti nunanne nu aawata huqqunnidosona .
huqqunnin nuuni godaassi waassin , nu waasuwaa siyidi , kiitanchchaa kiittidi , nuna gibxxeppe kessiis . ha77i nuuni ne biittaa gaxan de7iya qaadeesa kataman de7oos .
hayyanaa , nuna ne biittaara kanttissarkkii ! nuuni ay gade giddoorakka woykko woyne turaa giddoorakka kanttokko ! qassi nuuni ay haatta ollappenne haattaa uyokko . nuuni kawo ogiyaa oyqqidi baana; nuuni ne biittaara kanttana gakkanaassi , haddirssi woykko ushachchi gookko yaagees &quot; yaagiis .
shin eedooma kawoy , &quot; nu biittaara kanttissikke; intte hagaara kanttana kajjeelikko , nuuni denddidi inttena bisuwan olana &quot; yaagidosona .
yaagin israa7eelati a , &quot; nuuni kawo ogiyaara baana; nuuni woykko nu mehee intte haattaa uyikko , nuuni hegaayyo waagaa qanxxana . nuuni tohuwan aaretta xalaalaa koyoos; harabaa aybanne koyokko &quot; yaagidosona .
eedooma kawoy zaarettidi , &quot; inttena kanttissikke &quot; yaagiis . hegaappe guyyiyan , daronne wolqqaama olanchchata ekkidi , israa7eela asaara olaa gayttanawu kiyiis .
eedoomati bantta biittaara israa7eela asay kanttanawu diggido gishshawu , israa7eela asay simmidi hara ogiyaa biis .
israa7eela asay ubbay qaadeesappe denddidi , hoora giyo deriyaa biidosona .
eedooma zawaa matan de7iya hoora deriyan , goday muusanne aaroona ,
&quot; aarooni hayqqidi ba mayzzan gayttiyo wodee gakkiis . mariiba haattaa matan intte naa77aykka ta azazuwaa bolli makkalido gishshawu , israa7eela asaayyo taani immiyo biittaa i gelenna .
aaroonanne a na7aa el77aazara ekkada , hoora deriyaa eha .
aaroona maayuwaa qaarada , a na7aa el77aazara mayzza . aarooni ba mayzzan gayttana; i yan hayqqana &quot; yaagiis .
goday azazidoogaadan muusee oottiis; asay ubbay xeellishin , eti hoora deriyaa kiyidosona .
kiyin muusee aaroona maayuwaa qaaridi , a na7aa el77aazara mayzziis . aarooni he deriyaa huuphiyan hayqqiis . hegaappe guyyiyan , muuseenne el77aazari deriyaappe wodhdhidosona .
aarooni hayqqidoogaa asay ubbay erido wode , israa7eela asay ubbay aaroonayyo hasttamu gallassaa yeekkiis .
neegeeba bazzuwan , kanaane biittan de7iya araada kawoy israa7eela asay ataarima efiya ogiyaa baggaara yiyoogaa siyido wode , i israa7eelatuura olaa gayttidi , etappe amaridaageeta omooddiis .
he wode israa7eela asay , &quot; neeni ha asaa nu kushiyan aattada immikko , nuuni eta katamata muleera xayssana &quot; yaagidi godaa shiiqqidosona .
goday israa7eela qaalaa siyidi , he kanaaneta etayyo aatti immiis; immin eti he kanaanetanne eta katamata muleera xayssidosona . hegaa gishshawu , he sohoy horima geetetti sunttettiis .
israa7eela asay hoora deriyaappe denddidi , eedooma biittaa yuushuwaa baanawu zo7o abbaa efiya ogiyaara biidosona; shin ogiyaa bollan asawu danddayay wuriis .
asay , &quot; nuuni bazzuwan hayqqanawu gibxxeppe pude nuna ayssi ehiidetii ? qumi baawa; haatti baawa; ha iita qumay nuna sheneyiis &quot; yaagidi xoossaa bollinne muuse bolli zuuzummiis .
zuuzummin goday asaa gidduwan marzziyaara de7iya shooshshata yeddiis; eti dukkin , daro israa7eelati hayqqidosona .
eti muusekko yiidi a , &quot; nuuni godaa bollinne ne bolli zuuzummidi , nagaraa oottida . nuuppe ha shooshshaa haassana mala , neeni godaa woossa &quot; yaagidosona . yaagin muusee asaa gishshawu woossiis .
hegaappe guyyiyan goday muusa , &quot; neeni nahaase shooshshaa medhdhada , eta sinttan mittaa bollan kaqqa; dukettida ooninne a xeellikko paxana &quot; yaagiis .
yaagin muusee nahaase birataappe shooshshaa medhdhidi , mittaa bollan kaqqiis . hegaappe guyyiyan , shooshshay dukkido asay ubbay nahaase shooshshaa xeellidi paxiis .
israa7eela asay denddidi , oboota giyoosan dunkkaanidosona .
obootappe denddidi , moo7aabappe sintta baazzan de7iya bazzuwan , arshsho baggaara , laalettida abaarima kataman dunkkaanidosona .
hegaappe denddidi , zareeda zanggaaran dunkkaanidosona .
hegaappe denddidi , amooretu biittaa gaxaa gakkanawu biya bazzuwaa giddon arnnoona shaafaappe hefinttan dunkkaanidosona . arnnoona shaafay moo7aaba biittaappenne amooretu biittaappe gidduwan de7iya zawaa .
hegaa gishshawu , godaa olaa maxaafan , &quot; suufa heeran de7iya waaheeba katamaanne arnnoona shaafaa zanggaaraa ,
eera katamaa gakkanaassinne moo7aaba zawaa gakkanaassi de7iya zanggaara dugettaa &quot; yaagetti xaafettiis .
eti hegaappe denddidi , beera giyoosaa biidosona; hegee goday muusa , &quot; asaa shiishsha; taani etawu haattaa immana &quot; yaagidi yootido haatta ollaa .
hegan israa7eela asay ha mazamuriyaa yexxiis .
&quot; haattaa ollawu , pultta ! halaqati bookkido haattaa ollaayyo , asaa kaalettiyaageetu ollaayyo , kawotaa xam77aaninne eta kazaran bookkido haatta ollaayyo ane yexxoos &quot; yaagiis . eti he bazzuwaappe mataana giyoosaa biidosona;
mataanappe naahili7eela , naahili7eelappe baamoota giyoosaa ,
baamootappe denddidi , moo7aaban de7iya zanggaaraa biidosona; ha zanggaaray pisgga deriyaappe garssan bazzuwaa giigan de7ees .
hegaappe guyyiyan , israa7eela asay amoore biittaa kawuwaa sihoonakko kiitettiyaageeta hagaadan yaagidi kiittiis;
&quot; nuna ne biittaara kanttissarkkii ! nuuni ne gadiyaa giddo woykko woyne turaa giddo gelokko; qassi haatta ollaa awugaappenne uyokko . nuuni ne biittaara kanttana gakkanaassi , kawo ogiyaara baana &quot; yaagiis .
shin sihooni ba biittaara israa7eela asaa kanttissennan diggiis; i ba olanchchata ubbaa shiishshidi , israa7eela asaa olanawu bazzo biis; yahaaxa giyoosaa bi gakkidi , israa7eela asaara olettiis .
shin israa7eela asay olan amooretuppe daruwaa woridi , eta biittaa arnnoona shaafaappe doommidi , amoonatu zawan de7iya yaabooqa shaafaa gakkanaassi oyqqiis . amoona asatu biittaa zaway gimbbetti uttido gishshawu , eti yaa gelibookkona .
yaatin israa7eelati amooretu katamata ubbaa xoonidi ekkidosona . qassi haseboonanne a yuushuwan de7iya qeeri katamatakka ubbaa oyqqidi , yan uttidosona .
haseboona katamay amooretu kawuwaa sihoona katamaa . sihooni moo7aaba biittaa kawuwaa kaseegaa olidi , arnnoona shaafaa gakkanaassi a biittaa ubbaa appe ekkidaagaa .
hegaa gishshawu , leemisuwan hagaadan yaagidosona; &quot; hasebooni haayite; he katamay zaaretti keexetto; sihoona gita katamay wodhdhi eqqidi keexetto !
ayssi giikko , tamay haseboonappe , lacoy sihoona katamaappe kiyiis; kiyidi moo7aaban de7iya eeranne arnnoona shaafaa heeran gezziyan de7iya halaqata miis .
moo7aabaa , neeyyo aayye7ana ! kamooshawu goynniyaageetoo , intte xayideta . intte xoossay , kamooshi , intte attuma naata baqatawu , intte macca naata omooduwawu , amooretu kawuwaa sihoonayyo immiis .
intte zerettati haseboonappe doommidi , diboona gakkanaassi muleera xayidosona . medaaba matan de7iya nofaaha gakkanaassi wurssidi bashshidosona &quot; yaagidosona .
hegaadan hanidi , israa7eelati amooretu biittan uttidosona .
qassi muusee wochchiyaageeta yaa7izeera giyo katamaa yeddin , israa7eelati he katamaanne a heeran de7iya qeeri katamata oyqqidi , hegan de7iya amooreta kessidi yedettidosona .
hegaappe guyyiyan , israa7eelati simmidi , baasaane efiya ogiyaara kiyidosona . kiyin baasaane kawoy oogi ba olanchchatu ubbaara ediraa7a giyo katamaa etaara olettanawu kiyiis .
shin goday muusa , &quot; ayyo yayyoppa ! ayssi giikko , taani kawuwaa ooga a asaa ubbaaranne a biittaara ne kushiyan aattada immaas . haseboonan uttidi haarida amooretu kawuwaa sihoona bolli oottidoogaadan , neeni a bollikka oottana &quot; yaagiis .
yaagin israa7eelati ooga , a attuma naatanne a asaa ubbaa issuwaanne paxa ashshennan woridosona . woridi eti a biittaa laattidosona .
hegaappe guyyiyan israa7eela asay denddidi , yarkko ginan yorddaanoosa hefinttan de7iya moo7aaba dembban dunkkaaniis .
israa7eela asay amooretu bolli oottidoogaa ubbaa xippoora na7ay baalaaqi siyiis .
siyin israa7eela asay keehi daro gidido gishshawu , moo7aabati keehi dagammidi yayyidosona .
moo7aabati midiyaama cimata , &quot; booray maataa mi xayssiyoogaadan ha wude asay nu yuushuwan de7iya ubbaa mi xayssana &quot; yaagidosona . yaagin he wode moo7aaba kawoy , xippoora na7ay baalaaqi
amaawa biittan efiraaxiisa shaafaa matan patoora kataman de7iya bi7oora na7aa balaamakko asa kiittiis . kiittiiddi baalaaqi , &quot; be7a , gibxxeppe daro asay kiyiis; eti biitta ubbaa maayidi , taappe ya baggan de7oosona .
eti taayyo keehi wolqqaamiyo gishshawu , hayyanaa ha77i yaada , eta taayyo qanggarkkii ! ooni erii , taani eta xoonanawunne biittaappe kessanawu danddayanaakkonne . ayssi giikko , neeni anjjidoogee anjjettidaagaanne neeni qanggidoogee qanggettidaagaa gidiyoogaa taani erays &quot; yaagiis .
yaagin moo7aaba cimatinne midiyaama cimati qanggissiyo waagaa ekkidi , balaamakko biidosona . biidi baalaaqi giidoogaa ayyo yootidosona .
yootin balaami eta , &quot; hachchi qammi hagan aqite; goday taayyo yootiyoogaa taani intteyyo yootana &quot; yaagiis . yaagin moo7aaba halaqati balaamaagan takkidosona .
xoossay balaamakko yiidi , &quot; hageeti nenaara de7iya asati oonee ? &quot; yaagidi oychchiis .
oychchin balaami xoossaa , &quot; moo7aaba kawoy , xippoora na7ay baalaaqi ,
gibxxeppe daro asay kiyiis; eti biitta ubbaa maayidosona . ha77i neeni yaada , eta taayyo qanggarkkii ! ooni erii , taani eta xoonanawunne biittaappe kessanawu danddayanaakkonne yaagidi eta taakko kiittiis &quot; yaagiis .
yaagin xoossay balaama , &quot; neeni etaara booppa . israa7eelati anjjettidaageeta gidiyo gishshawu , neeni he asaa qanggoppa &quot; yaagiis .
wonttetta gallassi maallado balaami denddidi , baalaaqa halaqata , &quot; taani inttenaara beennaadan goday diggido gishshawu , intte biitti simmite &quot; yaagiis .
yaagin moo7aaba halaqati yaappe denddidi , baalaaqakko simmidi a , &quot; balaami nunaara yeennan ixxiis &quot; yaagidosona .
zaaridikka baalaaqi kaseegeetuppe aadhdhi bonchchettidanne qoodankka corattida hara halaqata akko kiittiis .
eti balaamakko yiidi , &quot; xippoora na7ay baalaaqi nena , neeni taakko yaanaagaa nena aybinne teqqoppo .
ayssi giikko , taani neeyyo daro woytuwaa immana; neeni giyoobaa ubbaa aybanne taani oottana . yaada ha asaa taayyo qanggarkkii ! yaagiis &quot; yaagidi yootidosona .
shin balaami etayyo , &quot; baalaaqi haray atto biraynne worqqay kumido ba kawo keettaa tawu immidaba gidiyaakkonne , godaa ta xoossaa azazuwaappe kanttada , taani aybanne pacissanawu woykko gujjanawu danddayikke .
goday taayyo yootiyo harabi de7ikko taani eranaadan , inttekka hachchi qamma hagan aqite &quot; yaagiis .
he gallassa qammi xoossay balaamakko yiidi , &quot; ha asay nena xeesanawu yiido gishshawu , neeni etaara ba . shin taani neeyyo yootiyoobaa xalaalaa ootta &quot; yaagiis .
yaagin wonttetta gallassi balaami ba hariyo kooridi , moo7aaba halaqatuura biis .
shin i biyo wode xoossaa hanqqoy eexxi kiyiis; yaatin godaa kiitanchchay a teqqanawu ogiyan eqqiis . he wode balaami ba hariyo toggidaashin , a naa77u ashkkarati aara de7oosona .
godaa kiitanchchay bisuwaa zaaretti oyqqidi , ogiyan eqqidaagaa hariyaa be7annee , ogiyaa aggada , goshshaa giddo gelaasu . gelin balaami ogiyaa zaaranawu hariyo bukkiis .
yaatin godaa kiitanchchay naa77u woyne turaa sohotuppe gidduwan , ya baggaaranne ha baggaara gimbbiyan diretti uttida un77o ogiyan eqqiis .
hariyaa godaa kiitanchchaa be7ido wode , gimbbe dirssaakko shiiqada , balaama tohuwaa gimbbe dirssaara daraxaasu; daraxin i hariyo naa77anttokka bukkiis .
hegaappe guyyiyan , godaa kiitanchchay sinttawukko aadhdhidi , haddirssa baggaarakka ushachcha baggaara kanttiyoosi baynna un77o sohuwan eqqiis .
hariyaa godaa kiitanchchaa be7ada , balaami toggidaashin zin77aasu . balaami keehi hanqqettidi , ba xam77an hariyo bukkiis .
hegaappe guyyiyan , goday haree doonaa dooyin , hariyaa balaama , &quot; taani neeyyo ay oottiinee neeni tana ha heezzutoo bukkidoogee ? &quot; yaagaasu .
yaagin balaami hariyo , &quot; neeni tana eeyettido gishshataassa . ta kushiyan bisoy de7idabaa gidiyaakko , taani nena ha77i worana shin ! &quot; yaagiis .
yaagin hariyaa balaama , &quot; taani ne de7o ubban hachchi gakkanaassi toggiyo ne hariyo gidikkinaa ? taani neeyyo hagaadan hana eriyaanaa ? &quot; yaagaasu . yaagin balaami , &quot; hana erakka &quot; yaagiis .
hegaappe guyyiyan , goday balaama ayfiyaa dooyin , godaa kiitanchchay shoohuwaappe shoddido bisuwaa oyqqidi , ogiyan eqqidaagaa be7iis . be7idi i lichchi giidi , som77uwaa sa7aa gattidi gufanniis .
godaa kiitanchchay a , &quot; ne hariyo ha heezzutoo ayssi bukkadii ? ne ogee ta sinttan geella gidiyo gishshawu , taani nena teqqanawu hagaa yaas .
hariyaa tana be7ada , ta sinttappe heezzutoo wora simmaasu . hariyaa wora simmabeennaba gidiyaakko , taani nena hannoode tumu worarggada , hariyo ashshana shin &quot; yaagiis .
yaagin balaami godaa kiitanchchaa zaaridi , &quot; taani nagaraa oottaas . neeni tana teqqanawu ogiyaa bollan eqqidoogaa taani erabeykke . neeni dosabeennabaa gidikko , taani ha77i guyye simmana &quot; yaagiis .
yaagin godaa kiitanchchay balaama , &quot; neeni ha asatuura ba; shin taani neeyyo yootiyoogaa xalaalaa haasaya &quot; yaagiis . yaagin balaami baalaaqa biittaa halaqatuura biis .
balaami yiyoogaa baalaaqi siyido wode , arnnoona shaafaa zawan ba biittaa gaxan de7iya moo7aabatu kataman aara gayttanawu biis .
baalaaqi balaama , &quot; neeni eesuwan yaanaadan taani kiittabeykkinaa ? neeni aybissi taakko sohuwaara yabeykkii ? taani neeyyo woytanawu tumu danddayikkinaa ? &quot; yaagiis .
yaagin balaami baalaaqa , &quot; be7a , ha77i taani neekko yaas; shin taani aybanne gaanawu tumu danddayikke . xoossay tana haasayissiyoogaa xalaalaa taani haasayana &quot; yaagiis .
hegaappe guyyiyan , balaami baalaaqaara qiriyaati-huxoota giyo katamaa biis .
bin baalaaqi miizzaanne dorssaa yarshshidi , ashuwaappe amaridaagaa balaamayyoonne aara de7iya halaqatuyyo immiis .
wonttetta gallassi maallado baalaaqi balaama ekkidi , baamooti-ba7aali giyoosaa pude kessiis; kessin hegan eqqidi , balaami israa7eela asaappe baggaa be7iis .
balaami baalaaqa , &quot; hagan neeni tawu laappun yarshshiyo sohota gimbba; qassi laappun korima booraanne laappun dorssa orggeta neeni taayyo giigissa &quot; yaagiis .
balaami giidoogaadan baalaaqi oottiis; eti naa77aykka issi issi yarshshiyo sohuwan issi korima booraanne issi dorssa orggiyaa yarshshidosona .
hegaappe guyyiyan , balaami baalaaqa , &quot; neeni ne xuuggiyo yarshshuwaa matan hagan eqqashsha; taani gedekko bays . goday tanaara gayttanawu geelladan yeennan aggenna . i taayyo qonccissiyoobaa aybanne taani neeyyo yootana &quot; yaagiis . yaagidi xoqqa booddila sohuwaa kiyiis .
hegan xoossay balaamaara gayttin balaami , &quot; taani laappun yarshshiyo sohota giigissaas; issi issi yarshshiyo sohuwan issi korima booraanne issi dorssa orggiyaa yarshshaas &quot; yaagiis .
yaagin balaami gaanabaa goday ayyo yootidi , &quot; neeni baalaaqakko simmada , ayyo ha hiraagaa yoota &quot; yaagiis .
yaagin i baalaaqakko simmiyo wode , baalaaqi moo7aaba halaqatu ubbaara ba xuuggiyo yarshshuwaa matan eqqiis .
hegaappe guyyiyan , balaami ba hiraagaa hagaadan yaagidi yootiis; &quot; moo7aaba kawoy arshsho bagga deretuppe , sooriyaa biittaappe tana hagaadan yaagidi ehiis; haa ya; yaaqooba taayyo qangga ! israa7eela asaa , &quot; wurite ! &quot; yaaga yaagiis .
xoossay qanggibeennaageeta taani waata qanggoo ? goday , wurite ! yaagibeennaageeta taani waatada , wurite ! yaagoo ?
taani xoqqa zaallaa huuphiyan eqqada eta xeellays; keran eqqada taani eta be7ays . eti banttarkka de7iya asa; eti banttana kawotettatuppe issuwaadan qoodokkona .
baanaadan corattida yaaqooba zerettaa ooni qoodanawu danddayii ? haray atto israa7eela asawu oyddantta kushiyaa ooni qoodanawu danddayii ? ta hayqoy xillotu hayquwaa mala gido; ta de7uwaa wurssettaykka etaagaadan hano ! &quot; yaagiis .
yaagin baalaaqi balaama , &quot; neeni ta bolli oottiyoobi aybee ? taani nena ta morkketa qangganaadan ehaas; shin neeni eta anjjadasappe attin , haraba aynne oottabaakka ! &quot; yaagiis .
yaagin balaami zaaridi , &quot; taani goday tana haasayissiyoogaappe haraa haasayooyye ? &quot; yaagiis .
hegaappe guyyiyan , baalaaqi a , &quot; eta neeni be7anawu danddayiyo harasaa tanaara hindda . neeni etappe amaridaagaa be7anaappe attin , eta ubbaa be7akka . neeni hegan taayyo eta qanggarkkii &quot; yaagiis .
yaagidi pisgga giyo deriyaa huuphiyan de7iya xofiima dembbaa ekkidi efiis . hegan laappun yarshshiyo sohota gimbbiis; gimbbidi issi issi yarshshiyo sohuwan issi korima booraanne issi dorssa orggiyaa yarshshiis .
balaami baalaaqa , &quot; taani hinin godaara gayttiyo wode , neeni hagan ne xuuggiyo yarshshuwaa matan eqqashsha &quot; yaagiis .
goday balaamaara gayttidi kiittiiddi , &quot; neeni baalaaqakko simmada , ayyo ha hiraagaa yoota &quot; yaagiis .
yaagin i akko simmidi , ba xuuggiyo yarshshuwaa matan moo7aaba biittaa halaqatuura eqqidaagaa demmiis . baalaaqi a , &quot; goday yootidobay aybee ? &quot; yaagiis .
yaagin balaami ba hiraagaa hagaadan yaagidi yootiis; &quot; xippoora na7aa baalaaqaa denddada ezgga; taani yootiyoogaa siya !
xoossay worddotanawu asa gidenna; ba qofaa laammanawu i asa na7a gidenna . i yootidi , ba yootidoogaa oottennee ? woykko i ba giidobaa polennee ?
taani anjjanawu azazuwaa ekkaas . i anjjiichchiis; taani hegaa laammanawu danddayikke .
yaaqooba zariyawu iitabi yaanabi , israa7eela asawu metoy gakkanabi taayyo beettibeenna . goday eta xoossay etaara de7ees; i etawu kawo gidiyoogaa awaajjoosona .
xoossay eta gibxxeppe kessiis; i mino menttaadan etawu de7ees .
yaaqooba zariyaa gakkana biti baawa; israa7eela asaa qohana murunnoykka baawa . asay ha77i , yaaqoobassinne israa7eelassi xoossay oottidobaa be7ite yaagana .
ha asay macca gaammeedan denddiis . ba oyqqidobaa maana gakkanaashiininne ba woridoogaa suuttaa uyana gakkanaashin , shemppenna gaammuwaadan eti eqqi denddoosona &quot; yaagiis .
hegaappe guyyiyan , baalaaqi balaama , &quot; neeni eta mulekka qanggoppanne mulekka anjjoppa &quot; yaagiis .
yaagin balaami zaaridi , &quot; goday giyoobaa ubbaa oottana gaada taani neeyyo yootabeykkinaa ? &quot; yaagiis .
hegaappe guyyiyan , baalaaqi balaama , &quot; haa ya; taani nena harasaa efaana . ooni erii , nena yaa efin xoossay ufayttidi , nena eta taayyo qanggissanaakko &quot; yaagiis .
baalaaqi balaama bazzuwaa bollaara duge xeelliyo pa7oora deriyaa huuphiyaa efiis .
efin balaami , &quot; neeni hagan tawu laappun yarshshiyo sohota gimbba; qassi laappun korima booratanne laappun dorssa orggeta taayyo giigissa &quot; yaagiis .
balaami giidoogaadan baalaaqi oottiis; issi issi yarshshiyo sohuwan issi korima booraanne issi dorssaa orggiyaa yarshshiis .
israa7eela anjjiyoogee godaa ufayssidoogaa balaami be7ido wode , kase i oottidoogaadan murunnanawu koyibeenna; shin ba som77uwaa bazzuwaakko zaariis .
zaaridi xoqqu giidi xeellidi , israa7eela asay ba zariyan zariyan dunkkaani uttidaagaa be7iis; be7in xoossaa ayyaanay a bolli wodhdhiis .
wodhdhin i ba hiraagaa hagaadan yaagidi yootiis; &quot; bi7oora na7aa balaama hiraagay , a ayfee tishshi ootti xeelliyoogaa hiraagay ,
xoossay giyoobaa siyiyaagaa hiraagay , lichchi giidi gufannin , a ayfee dooyettidoogaanne ubbaa danddayiya xoossaa ajjuutaa be7iyaagaa hiraagay hagaa .
yaaqooba zaretoo , intte dunkkaaneti , israa7eela asawu , intte de7iyoosatikka ayba lo77oo !
eti micettida wombbaadan , shaafaa doonan de7iya ataakilttiyaa sohuwaadan , goday tokkido godare uuttaadaaninne haattaa doonan de7iya zigaadan hanoosona .
etawu daro haattay pulttana; eta zerettawu gidiya haattay de7ana . eta kawoy kawuwaa agaagappe gitatana; eta kawotettaykka bonchchettana .
xoossay eta gibxxeppe kessiis; i mino menttaadan etawu de7ees . eti morkke kawotettaa mittana; eta meqettaakka liiqissana; eti bantta wonddafiyaa zubbiyan eta caddana .
israa7eela asay gaammuwaadan zin77ees . macca gaammeedan eta denttanawu ooni xalanee ? inttena anjjiya ubbay anjjettidaagaa gidana; inttena qanggiya ubbay qanggettidaagaa gidana &quot; yaagiis .
hegaappe guyyiyan , baalaaqi balaama bolli hanqquwaa eexxi kiyiis . baalaaqi ba kushiyaa dukkidi balaama , &quot; ta morkketa qangganaadan taani nena xeesaas; shin neeni ha heezzutookka eta anjjadasa .
simmi ha77i neeni ne soo baqata; taani neeyyo darobaa woytana gaas; shin neeni woytuwaa ekkennaadan goday nena diggiis &quot; yaagiis .
yaagin balaami baalaaqa zaaridi , &quot; neeni taakko kiittidoogeetun ,
baalaaqi haray atto ba biraynne worqqay kumido ba kawo keettaa tawu immidaba gidiyaakkonne , goday yootidoogaa kanttada , lo77uwaa woykko iitaa ta sheniyan oottanawu danddayikke . taani goday giyoobaa xalaalaa gaana yaagada neeyyo yootabeykkinaayye ? &quot; yaagiis .
yaagidi , &quot; taani ha77i ta asaakko bays; shin neeni haa ya; ha asay wurssetta wodiyan ne asaa oottanabaa taani neeyyo yootana &quot; yaagiis .
yaagidi i ba hiraagaa hagaadan yaagidi yootiis; &quot; bi7oora na7aa balaama hiraagay , a ayfee tishshi oottidi xeelliyoogaa hiraagay ,
xoossay giyoobaa siyiyaagaanne ubbaappe xoqqiya xoossaappe gidida eratettay de7iyoogaa hiraagay , lichchi giidi gufannin , a ayfee dooyettidoogaanne ubbaa danddayiya xoossaa ajjuutaa be7iyaagaa hiraagay hagaa .
taani a be7ays; shin wodee ha77a gidenna; taani a xeellays; shin matan gidenna . yaaqooba zariyaappe xoolinttee kiyana . israa7eelappe kawotaa xam77ay kiyana . moo7aaba asaa som77uwaa i gaacci qolana . seeta asaa ubbaa huuphiyaa i kinchchana .
eedoomi xoonettana; a morkkee se7iirikka xoonettana; shin israa7eeli minni minnidi baana .
yaaqoobappe haariyaagee kiyana; kiyidi eta kataman paxa attidaageeta xayssana &quot; yaagiis .
hegaappe guyyiyan , balaami amaaleeqa asata be7idi , ba hiraagaa hagaadan yaagidi yootiis; &quot; kawotettatu giddon amaaleeqi koyro; shin eta wurssettay xayo &quot; yaagiis .
qassi balaami qeena asata be7idi , ba hiraagaa hagaadan yaagidi yootiis; &quot; intte de7iyo sohoy saro soho gidees; intte keettay zaallaa bollan keexettiis .
shin asooreti inttena omooddiyo wode , intte qeena asati xayana &quot; yaagiis .
hegaappe guyyiyan , balaami ba hiraagaa hagaadan yaagidi yootiis; &quot; aayye7ana ! xoossay hagaa oottiyo wode ooni de7ana danddayii ?
markkabeti kitiima haruuruwaappe yaana; eti asooretanne ebeerata huqqunnana; shin qassi etikka xayana &quot; yaagiis .
hegaappe guyyiyan , balaami denddidi , ba soo simmiis; baalaaqikka ba ogiyaa biis .
israa7eelati shiixima giyoosan dunkkaanido wode , asay moo7aaba biittaa maccaasatuura shaaramuxettaa doommiis .
he maccaasati bantta xoossatu yarshshuwaa maanawu eta shoobbidosona; shoobbin eti miidi , eta xoossatuyyo goynnidosona .
israa7eelati pa7oora ba7aala giyo eeqaa kaallido gishshawu , godaa hanqqoy eta bollan eexxi kiyiis .
yaatin goday muusa , &quot; godaa hanqqoy israa7eelappe wora simmana mala , ha asaa kaalettiyaageeta ubbaa efaada , seeta gallassi godaa sinttan kaqqa &quot; yaagiis .
yaagin muusee israa7eela daannata , &quot; pa7oora ba7aala giyo eeqaayyo goynnida intte asaa ubbaa intte huuphiyan huuphiyan worite &quot; yaagiis .
muuseenne israa7eela maabaray ubbay xoossaa dunkkaaniyaa penggen yeekkishin , israa7eelatuppe issoy midiyaama biittaa maccaasiyo eta sinttaara aattidi , ba keettaa asaakko ehiis .
qeesiyaa aaroona na7aa el77aazara na7ay piinihaasi hegaa be7ido wode , maabaraa giddoppe denddidi , tooraa ba kushiyan oyqqidi ,
he israa7eela bitaniyaa kaallidi , dunkkaaniyaa giddo geliis . gelidi israa7eela bitaniyaanne mishiriyoonne naa77aakka tooran caddidi , kantti kessiis . hegaadan hanin , boshay israa7eelatuppe qaarettiis;
shin he boshan hayqqida asay laatamanne oyddu sha7a .
hegaappe guyyiyan , goday muusa hagaadan yaagiis;
&quot; qeesiyaa aaroona na7aa el77aazara na7ay piinihaasi israa7eela asaa giddon taani ta bonchchuwawu mishettiyoogaadan mishettido gishshawu , eta bolli taani hanqqettido hanqqoy dochchiis; taanikka eta ta hanqquwan xayssabeykke .
hegaa gishshawu , taani ta sarotettaa maachchaa aara maacettiyoogaa piinihaasayyo neeni oda .
i ba xoossaa bonchchuwawu mishettido gishshawunne israa7eela asaayyo atto giissido gishshawu , inne a zerettati merinawu qeese gidana &quot; yaagiis .
midiyaama biittaa mishireera worido israa7eela bitaniyaa sunttay saalu na7aa zimira; saalu simoona zaretun issi yaraa halaqaa .
hayqqida midiyaama biittaa mishiree sunttay kozibo; i aaway xuuri midiyaamatu yaraa halaqaa .
goday muusa hagaadan yaagiis;
&quot; midiyaama biittaa asata morkkite; morkkidi eta worite .
ayssi giikko , eti inttena pa7ooran cimmidi , inttessi morkke gididosona; qassi boshaa gallassi pa7ooran worido mishiree , midiyaamatu yaraa halaqaa na7ee kozibi gaasuwan eti inttena morkkidosona &quot; yaagiis .
boshaappe guyyiyan , goday muusanne qeesiyaa aaroona na7aa el77aazara ,
&quot; yelettoosappe laatamu layttanne hegaappe bollaara de7iya israa7eelata , olawu baanawu danddayiyaageeta ubbata , eta keettan keettan qoodite &quot; yaagiis .
yaagin muuseenne qeesee el77aazari yorddaanoosa shaafaappe hefintta baggaara , yarkko matan , moo7aaba dembban etaara haasayiiddi ,
&quot; goday muusa azazidoogaadan , yelettoosappe laatamu layttanne hegaappe bollaara de7iya asaa qoodite &quot; yaagidosona . gibxxeppe kiyida israa7eelati hageeta:
israa7eela bayra na7aa roobeela zareti: hanooka yarata , paalu yarata ,
hexiroona yaratanne karmma yarata .
hageeti roobeela zareta; eti muleera 43,730 .
paalu na7ay eli7aaba;
eli7aaba attuma naati nemu7eela , daataananne abiiraama; ha daataaninne abiiraami maabaray dooridoogeeta . eti qoraahaaranne a kaalliyaageetuura zuppetidi , muuse bolli , aaroona bollinne godaa bolli makkalidosona .
biittay dooyettidi , eta qoraahaara issippe mittiis; eta kaalliya naa77u xeetanne ishatamu asaa tamay min hayqqidosona . yaatin eti asi be7idi duuxxiyo malaata gididosona .
shin qoraaha attuma naati he gallassi hayqqibookkona .
simoona zareti bantta yaran yaran: nemu7eela yarata , yaamiina yarata , yaakiina yarata ,
zaraaha yaratanne shaa7ula yarata .
hageeti simoona zareta; eti muleera 22,200 .
gaada zareti bantta yaran yaran: xafoona yarata , hagga yarata , shuuna yarata ,
oozina yarata , eera yarata ,
arooda yaratanne ar77eela yarata .
hageeti gaada zareta; eti muleera 40,500 .
yihudaa attuma naati eeranne oonaana; shin eti kanaane biittan hayqqidosona .
yihudaa zareti bantta yaran yaran: sheela yarata , paareesa yaratanne zaraaha yarata .
paareesa zareti hexiroona yaratanne hamuula yarata .
hageeti yihudaa zareta; eti muleera 76,500 .
yisaakoora zareti bantta yaran yaran: tolaa7a yarata , puuwa yarata ,
yaashuuba yaratanne shimiroona yarata .
hageeti yisaakoora zareta; eti muleera 64,300 .
zaabiloona zareti bantta yaran yaran: sereeda yarata , eloona yaratanne yaahila7eela yarata .
hageeti zaabiloona zareta; eti muleera 60,500 .
minaasenne efireema aawaa yooseefa zareti hagaappe kaallidi xaafettidosona .
minaase zareti minaase na7aa maakiira yarata , maakiiri na7aa gala7aade yaratanne gala7aade naatu yarata .
gala7aade zareti i7eezera yarata , heleeqa yarata ,
asiri7eela yarata , shekeema yarata ,
shamidaa7a yaratanne hefeera yarata .
hefeera na7ay xalofihaadi macca naatu xalaalaa yeliis; ayyo attuma na7i baawa . xalofihaada macca naatu sunttay maahilo , no7o , hoogilo , milkkonne tirxxo .
hageeti minaase zareta; eti muleera 52,700 .
efireema zareti bantta yaran yaran: shutelaaha yarata , bekeera yarata , tahaana yaratanne
shutelaaha na7aa eraana yarata .
hageeti efireema zareta; eti muleera 32,500 . yooseefa zareti bantta yaran yaran hegeeta .
biniyaama zareti bantta yaran yaran: belaa7a yarata , ashibeela yarata , ahiraama yarata ,
shafufaama yarata , hufaama yarata ,
belaa7a na7aa arada yaratanne belaa7a na7aa naa7imaana yarata .
hageeti biniyaama zareta; eti muleera 45,600 .
daana zareti shuhaama yarata .
shuhaama yarati muleera 64,400 .
aseera zareti bantta yaran yaran: yimina yarata , yishiwaaha yarata , barii7a yarata ,
barii7a na7aa hebeera yaratanne barii7a na7aa malkki7eela yarata .
aseerawu seraaho giyo macca na7iyaa de7awusu .
hageeti aseera zareta; eti muleera 53,400 .
nifttaaleema zareti bantta yaran yaran: yaa7izi7eela yarata , guuna yarata ,
yexeera yaratanne shilleema yarata .
hageeti nifttaaleema zareta; eti muleera 45,400 .
qoodettida israa7eela attuma asay muleera 601,730 .
qassikka goday muusa ,
&quot; ha zaretuyyo eta sunttaa sunttaa qoodaadan biittay shaahettidi , laata gididi etawu imetto .
qoodan coratuyyo eta coratettaa keenaa , qoodan guuttatuyyo eta guuttatettaa keenaa shaakkada imma . ubbaykka xaafettida bantta qoodaa keenaa keenaa ekkona .
shin biittay saaman shaahetto; issi issi zaree laattiyo biittay eta aawaa zariyaa sunttaadan gido .
laata ubbay qoodan coratuppenne qoodan guuttatuppe gidduwan saaman shaahetto &quot; yaagiis .
bantta yaran yaran qoodettida leewati hageeta: gershshoona yarata , qahaata yaratanne maraara yarata .
hageetikka qassi leewatu yarata: liibina yarata , kebroona yarata , maahila yarata , musha yaratanne qoraaha yarata . qahaati amiraama yeliis .
amiraama keettaayee sunttay yokebeedo; a gibxxen leewayyo yelettida na7iyo . a amiraamayyo aaroona , muusanne eta michchiyo miiriyaamo yelaasu .
aarooni nadaaba , abiiha , el77aazaranne itaamaara yeliis .
shin goday azazibeenna tamaa a sinttan yarshshido wode , nadaabinne abiihu hayqqidosona .
yelettoosappe issi aginanne hegaappe bollaara de7iya qoodettida attuma leewati muleera laatamanne heezzu sha7a . israa7eelatu gidduwan etawu laattiyo biittay imettibeenna gishshawu , eti israa7eelatuura qoodettibookkona .
yorddaanoosa shaafaappe hefintta baggaara , yarkko matan , moo7aaba dembban muuseenne qeesee el77aazari israa7eelata qoodido wode , qoodettida asay hagaa .
muuseenne qeesee aarooni kase siinaa bazzuwan israa7eelata qoodido wode , qoodettida asaappe haray atto mexi issi asinne attibeenna .
ayssi giikko , goday he israa7eelatubaa odiiddi , &quot; eti bazzuwan tumu hayqqana &quot; yaagi wottiis . yifune na7aa kaaleebappenne nawe na7aa yaasuppe attin , haray issi asinne attibeenna .
xalofihaada macca naati maahilo , no7o , hoogilo , milkkonne tirxxo . xalofihaadi hefeera na7aa; hefeeri gala7aade na7aa; gala7aadee maakira na7aa; maakiri minaase na7aa; minaasee yooseefa na7aa .
ha macca naati xoossaa dunkkaaniyaa penggen muuse sinttan , qeesiyaa el77aazara sinttan , halaqatu sinttaaninne maabaraa ubbaa sinttan eqqidi , hagaadan yaagidosona;
&quot; nu aaway bazzuwan hayqqiis; i ba nagaran hayqqiisippe attin , godaa bolli denddida qoraaha kaalliyaageetu giddon de7enna . ayyo attuma na7i baawa .
attuma na7i ayyo baynnabaa gidikkonne , nu aawaa sunttay a dabbotu gidduwaappe ayssi xayii ? nu aawaa ishanttu giddon nuuyyo laattiyo biittaa imma &quot; yaagidosona .
yaagin muusee eta oyshaa godaa sintti shiishshiis .
shiishshin goday muusa ,
&quot; xalofihaada macca naati oychchidoogee likke; eta aawaa ishanttu giddon neeni etayyo laattiyo biittaa imma; a laatay eta gakko .
qassi neeni israa7eelata hagaadan yaaga; issi asi attuma na7i baynnan hayqqiyaabaa gidikko , a biittaa a macca na7i laatto;
macca na7ikka ayyo baynnabaa gidikko , a biittaa a ishantti laattona;
ayyo ishantti baynnabaa gidikko , a aawaa ishantti laattona;
a aawaa ishanttikka baynnabaa gidikko , a zariyaappe ubbaappe matattiya dabbuwaa laatissa . taani goday nena muusa azazidoogaadan , hagee israa7eelatuyyo higge gido yaaga &quot; yaagiis .
hegaappe guyyiyan , goday muusa , &quot; pude abaarima dereta kiyada , taani israa7eela asaayyo immido biittaa be7a .
be7idoogaappe guyyiyan , ne ishaa aaroonadan neenikka hayqqada , ne mayzzan gayttana .
ayssi giikko , xiina bazzuwan de7iya haattan asay ubbay makkalido wode , intte naa77aykka eta sinttan tana geeshshadan bonchchanawu taayyo azazettibeekketa &quot; yaagiis . hegee haattay xiina bazzuwan , qaadeesan de7iya mariiba haattaa .
muusee godaa hagaadan yaagiis;
&quot; abeet godawu , asa ubbawu de7uwaa immiya xoossawu , ne asay , godaa asay henttanchchi baynna wude mala gidennaadan ,
ha asaa sinttan kiyiyaanne geliya , etakka kaalettidi kessiyaanne gelissiya , issi asa ha maabaraa bolli sunttarkkii &quot; yaagiis .
yaagin goday muusa , &quot; ayyaanay an de7iyo nawe na7aa yaasa ekkada , ne kushiyaa a bolli wotta;
yaatada qeesiyaa el77aazara sinttaaninne maabara ubbaa sinttan essada , eti be7ishin suntta .
israa7eelatu maabara ubbay ayyo azazettanaadan , ne maataappe ayyo shaakkada imma .
immin qeesiyaa el77aazara sinttan i eqqo; eqqin el77aazari uriimiyan ayyo godaa sheniyaa oychcho . yaasunne israa7eela maabaray ubbay el77aazara azazuwan kiyonanne a azazuwan gelona &quot; yaagiis .
goday azazidoogaadan muusee oottiis; yaasa efiidi , qeesiyaa el77aazara sinttaaninne maabaraa ubbaa sinttan essiis .
goday azazidoogaadan , muusee ba kushiyaa a bolli wottidi , a sunttiis .
goday muusa ,
&quot; israa7eelata hagaadan yaagada azaza; ta qumaa , tana tonggu giidi sawana mala , taman yarshshiyo ta yarshshuwaa keerido wodiyan wodiyan taayyo naagidi immite yaaga .
qassi neeni eta , godaayyo taman yarshshiyo yarshshoy hagaa: tilla bollaara de7iya , issi laytta gidido naa77u dorssa orggeta hachchi hachchi xuuggiyo yarshshuwaayyo yarshshite;
dorssa orggetuppe issuwaa maallado , naa77anttuwaa omarssi yarshshite .
qassi hegaara issi litiro gidiya zaytiyan munaqettida issi kilo giraame muruta gisttiyaa xiilliyaa kattaa yarshshuwaassi yarshshite .
hagee godaa tonggu giidi sawana mala , siinaa deriyaa bollan azazettida , hachchi hachchi taman xuuggiyo yarshsho .
hegaara yarshshiyo ushshaa yarshshoy issi dorssa orggiyaayyo issi litiro gidiya woyne eessa . ushshaa yarshshuwaa geeshsha sohuwan godaayyo gussite .
omarssi naa77antto dorssa orggiyaa , maalladoogaa oottidoogaadan oottidi , kattaa yarshshuwaaranne ushshaa yarshshuwaara godaa tonggu giidi sawana mala , taman yarshshite .
&quot; sambbata gallassan , tilla bollaara de7iya issi laytta gidido naa77u dorssaanne zaytiyan munaqettida naa77u kilo giraame gidiya muruta xiilliyaa kattaa yarshshonne ushshaa yarshsho oottidi yarshshite .
hachchi hachchi xuuggiyo yarshshuwaanne a ushshaa yarshshuwaa bolli , sambbata gallassa ubban intte yarshshiyo xuuggiyo yarshshoy hagaa .
&quot; aginay xeeriyo gallassa ubban , naa77u mirggota , issi dorssa orggiyaanne issi laytta gidido laappun dorssa orggeta , ubbaykka tilla bollaara de7iyaageeta , xuuggiyo yarshsho oottidi , godaayyo yarshshite .
issi issi mirgguwaara zaytiyan munaqettida heezzu kilo giraame gidiya muruta gisttiyaa xiilliyaa , issi dorssa orggiyaara zaytiyan munaqettida naa77u kilo giraame gidiya muruta gisttiyaa xiilliyaanne
laappun dorssa maratuppe issi issi dorssa maraara zaytiyan munaqettida issi kilo giraame gidiya muruta gisttiyaa xiilliyaa kattaa yarshsho oottidi , godaa tonggu giidi sawana mala , taman yarshshiyo yarshshuwaa yarshshite .
qassi ushshaa yarshshuwaayyo issi issi mirgguwaara naa77u litiro gidiya woyne eessaa , issi dorssa orggiyaara issi litironne bagga woyne eessaanne issi issi dorssa maraara issi litiro gidiya woyne eessaa shiishshite . hagee layttaa giddon aginay xeeriyo gallassa ubban yarshshiyo xuuggiyo yarshsho .
hachchi hachchi xuuggiyo yarshshuwaanne a ushshaa yarshshuwaa bolli , issi deeshsha orggiyaa nagaraa yarshsho oottidi , godaayyo yarshshite .
&quot; koyro aginan tammanne oyddantta gallassay godaa paasikaa bonchchiyo gallassa gido .
qassi he aginankka tammanne ichchashantta gallassan doommidi , oyttaa baalay bonchchettees; hegaa gishshawu , laappun gallassatun irshshoy gelibeenna oyttaa miite .
he gallassatuppe koyro gallassan geeshsha yaa7aa shiiqite; daafurssiya ooso aybanne oottoppite .
naa77u mirggota , issi dorssa orggiyaanne issi laytta gidido laappun dorssa orggeta , ubbaykka tilla bollaara de7iyaageeta , taman yarshshiyo yarshsho oottidi , godaayyo yarshshite .
kattaa yarshshuwaayyo issi mirgguwaara zaytiyan munaqettida heezzu kilo giraame gidiya muruta gisttiyaa xiilliyaa , issi dorssa orggiyaara naa77u kilo giraame gidiya xiilliyaanne
laappun dorssa maratuppe issi issi maraara issi kilo giraame xiilliyaa yarshshite .
qassi issi deeshsha orggiyaa nagaraa yarshshuwaassi , intte nagaraa atto giissanawu yarshshite .
hachchi hachchi maallado xuuggiyo yarshshuwaanne a kattaa yarshshuwaa bolli ,
sawuwaa tonggu giya qumaa taman yarshshiyo yarshshuwaa gujjidi , godaayyo yarshshite . laappun gallassaayyo hegaadan oottite .
laappuntta gallassan qassi geeshsha yaa7aa shiiqite; daafurssiya ooso aybanne oottoppite .
&quot; saaminttatu baalaa gallassan intte godaayyo ooratta kattaa shiishshiyo wode , geeshsha yaa7aa shiiqite; daafurssiya ooso aybanne oottoppite .
naa77u mirggota , issi dorssa orggiyaanne issi laytta gidido laappun dorssa orggeta sawuwaa tonggu giya xuuggiyo yarshsho oottidi , godaayyo yarshshite .
issi issi mirgguwaara zaytiyan munaqettida heezzu kilo giraame gidiya muruta gisttiyaa xiilliyaa , issi dorssa orggiyaara naa77u kilo giraame xiilliyaanne
laappun dorssa maratuppe issi issi maraara issi kilo giraame xiilliyaa kattaa yarshshuwaayyo yarshshite .
qassi issi deeshsha orggiyaa nagaraa atto giissiyo yarshsho oottidi yarshshite .
hachchi hachchi xuuggiyo yarshshuwaanne a ushshaa yarshshuwaa bolli , hageeta eta kattaa yarshshuwaara yarshshite . meheti tilla bollaara de7iyaageeta gidiyoogaa geeshshidi erite .
&quot; laappuntta aginaayyo koyro gallassan , geeshsha yaa7aa shiiqite . daafurssiya ooso aybanne oottoppite . he gallassay xurumbbay punettiyo gallassa .
godaa sawuwaa tonggu gaana mala , xuuggiyo yarshshuwaayyo , issi mirgguwaa , issi dorssa orggiyaanne issi laytta gidido laappun dorssa orggeta , ubbaykka tilla bollaara de7iyaageeta , yarshshite .
kattaa yarshshuwaayyo issi mirgguwaara zaytiyan munaqettida heezzu kilo giraame gidiya muruta gisttiyaa xiilliyaa , issi dorssa orggiyaara naa77u kilo giraame xiilliyaanne
laappun dorssa maratuppe issi issi maraara issi kilo giraame xiilliyaa yarshshite .
qassi issi deeshsha orggiyaa nagaraa yarshshuwaassi , intte nagaraa atto giissanawu yarshshite .
hageeta aginay xeeriyo gallassan xuuggiyo yarshshuwaa bollinne a kattaa yarshshuwaa bolli , hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi , wogaadan yarshshite; hageeti godaa sawuwaa tonggu giya , taman yarshshiyo yarshshota .
&quot; ha laappuntta aginaayyo tammantta gallassan geeshsha yaa7aa shiiqite; intte huuphiyaa kawushshite; ayba oosokka oottoppite .
yaatidi godaa tonggu giidi sawana mala , xuuggiyo yarshshuwaayyo issi mirgguwaa , issi dorssa orggiyaanne issi laytta gidido laappun dorssa orggeta , ubbaykka tilla bollaara de7iyaageeta , yarshshite .
kattaa yarshshuwaayyo issi mirgguwaara zaytiyan munaqettida heezzu kilo giraame gidiya muruta gisttiyaa xiilliyaa , issi dorssa orggiyaara naa77u kilo giraame xiilliyaanne
laappun dorssa maratuppe issi issi maraara issi kilo giraame xiilliyaa yarshshite .
qassi nagaraa yarshshuwaayyo issi deeshsha orggiyaa yarshshite . hageeta nagaraa atto giissiyo yarshshuwaa bolli , hachchi hachchi xuuggiyo yarshshuwaa bolli , eta kattaa yarshshuwaa bollinne eta ushshaa yarshshuwaa bolli gujjidi yarshshite .
&quot; laappuntta aginan tammanne ichchashantta gallassan , geeshsha yaa7aa shiiqite; daafurssiya ooso aybanne oottoppite . godaayyo daase baalaa laappun gallassaa bonchchite .
godaa tonggu giidi sawana mala , taman yarshshiyo tammanne heezzu mirggota , naa77u dorssa orggetanne issi laytta gidido tammanne oyddu dorssa orggeta , ubbaykka tilla bollaara de7iyaageeta , yarshshite .
kattaa yarshshuwaayyo tammanne heezzu mirggotuppe issi issi mirgguwaara zaytiyan munaqettida heezzu kilo giraame gidiya muruta gisttiyaa xiilliyaa , naa77u dorssa orggetuppe issi issi orggiyaara naa77u kilo giraame xiilliyaanne
tammanne oyddu dorssa maratuppe issi issi maraara issi kilo giraame xiilliyaa yarshshite .
qassi nagaraa yarshshuwaayyo issi deeshsha orggiyaa yarshshite . hageeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; naa77antta gallassan tammanne naa77u mirggota , naa77u dorssa orggetanne issi laytta gidido tammanne oyddu dorssa orggeta , ubbaykka tilla bollaara de7iyaageeta , yarshshite .
mirggotuura , dorssa orggetuuranne dorssa maratuura , eta kattaa yarshshuwaanne eta ushshaa yarshshuwaa wogay azaziyo qoodaadan yarshshite .
qassi nagaraa yarshshuwaayyo issi deeshsha orggiyaa yarshshite . hageeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; heezzantta gallassan , tammanne isiini mirggota , naa77u dorssa orggetanne issi laytta gidido tammanne oyddu dorssa orggeta , ubbaykka tilla bollaara de7iyaageeta , yarshshite .
mirggotuura , dorssa orggetuuranne dorssa maratuura , eta kattaa yarshshuwaanne eta ushshaa yarshshuwaa wogay azaziyo qoodaadan yarshshite .
qassi nagaraa yarshshuwaayyo issi deeshsha orggiyaa yarshshite . hageeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; oyddantta gallassan , tammu mirggota , naa77u dorssa orggetanne issi laytta gidido tammanne oyddu dorssa orggeta , ubbaykka tilla bollaara de7iyaageeta , yarshshite .
mirggotuura , dorssa orggetuuranne dorssa maratuura , eta kattaa yarshshuwaanne eta ushshaa yarshshuwaa wogay azaziyo qoodaadan yarshshite .
qassi nagaraa yarshshuwaayyo issi deeshsha orggiyaa yarshshite . hegeeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; ichchashantta gallassan , uddufun mirggota , naa77u dorssa orggetanne , issi laytta gidido tammanne oyddu dorssa orggeta , ubbaykka tilla bollaara de7iyaageeta , yarshshite .
mirggotuura , dorssa orggetuuranne dorssa maratuura eta kattaa yarshshuwaanne eta ushshaa yarshshuwaa wogay azaziyo qoodaadan yarshshite .
qassi nagaraa yarshshuwaayyo issi deeshsha orggiyaa yarshshite . hageeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; usuppuntta gallassan , hosppun mirggota , naa77u dorssa orggetanne issi laytta gidido tammanne oyddu dorssa orggeta , ubbaykka tilla bollaara de7iyaageeta , yarshshite .
mirggotuura , dorssa orggetuuranne dorssa maratuura eta kattaa yarshshuwaanne eta ushshaa yarshshuwaa wogay azaziyo qoodaadan yarshshite .
qassi nagaraa yarshshuwaayyo issi deeshsha orggiyaa yarshshite . hegeeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; laappuntta gallassan , laappun mirggota , naa77u dorssa orggetanne issi laytta gidido tammanne oyddu dorssa orggeta , ubbaykka tilla bollaara de7iyaageeta , yarshshite .
mirggotuura , dorssa orggetuuranne dorssa maratuura eta kattaa yarshshuwaanne eta ushshaa yarshshuwaa wogay azaziyo qoodaadan yarshshite .
qassi nagaraa yarshshuwaayyo issi deeshsha orggiyaa yarshshite . hegeeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; hosppuntta gallassan geeshsha yaa7aa shiiqite; daafurssiya ooso aybanne oottoppite .
taman yarshshiyo yarshshoy godaa tonggu giidi sawana mala , issi mirgguwaa , issi dorssa orggiyaanne issi laytta gidido laappun dorssa orggeta , ubbaykka tilla bollaara de7iyaageeta , yarshshite .
mirgguwaara , dorssa orggiyaaranne dorssa maratuura eta kattaa yarshshuwaanne eta ushshaa yarshshuwaa wogay azaziyo qoodaadan shiishshite .
qassi nagaraa yarshshuwaayyo issi deeshsha orggiyaa yarshshite . hegeeta hachchi hachchi xuuggiyo yarshshuwaa bolli , a kattaa yarshshuwaa bollinne a ushshaa yarshshuwaa bolli gujjidi yarshshite .
&quot; intte shiiquwaa gattanawu yarshshiyo yarshshotu bollinne intte intte dosan coo immiyo yarshshotu bolli , xuuggiyo yarshshuwaa , kattaa yarshshuwaa , ushshaa yarshshuwaanne issippetettaa yarshshuwaa , hageeta godaa baalaa intte bonchchanawu keerido wodiyan wodiyan yarshshite yaaga &quot; yaagiis .
yaagin muusee bana goday azazidobaa ubbaa israa7eelatuyyo yootiis .
muusee israa7eela zaretu halaqata hagaadan yaagiis; &quot; goday azaziyoogee hagaa .
issi asi godaayyo issibaa oottanawu geppikko , woykko issibaa agganawu caaqqikko , ba doonaappe kessidobaa ubbaa poloppe attin , ba qaalaa birshshoppo .
&quot; ba aawaa son de7iya geela7o na7iyaa , godaayyo issibaa oottanawu geppikko , woykko issibaa agganawu caaqqikko ,
i aaway i gefaabaa woykko i caaquwaabaa siyidi , o aynne geennan aggikko , a oottanawu geppidobaa ubbaanne agganawu caaqqidobaa ubbaa polu .
shin i aaway hegaa siyidi phalqqikko , a geppido gefaynne agganawu caaqqido caaqoy polettennan attees . i aaway o diggido gishshawu , goday iyyo atto gaana .
&quot; gelabeenna maccaara geppa uttada , woykko issibaa agganawu eesuwan ba doonaappe caaqqa uttada azina gelikko ,
azinay hegaa siyidi , o aynne geennan aggikko , a oottanawu geppido gefaanne issibaa agganawu caaqqido caaquwaa polu .
shin i azinay hegaa siyidi phalqqikko , a geppido gefay woykko issibaa agganawu eesuwan caaqqido caaqoy polettennan attees . hegaa gishshawu , goday iyyo atto gaana .
&quot; shin am77iyaa woykko azinay yeddido maccaasiyaa oottanawu geppidobaa woykko issibaa agganawu caaqqidobaa polu .
&quot; maccaasiyaa ba azinaa son de7aydda geppikko , woykko issibaa agganawu caaquwaa caaqqikko ,
i azinay hegaa siyidi o aynne geennan aggikko , a geppido gefaanne issibaa agganawu caaqqido caaquwaa ubbaa polu .
shin i azinay hegaa siyidi phalqqikko , i gefay woykko a agganawu caaqqido caaqoy aybinne polettoppo . i azinay diggido gishshawu , goday iyyo atto gaana .
i azinay a geppiyo gefaa ubbaa woykko a bana ziqqi oottanawu caaqqidobaa ubbaa phalqqanawu woykko maayanawu danddayees .
shin i azinay he gallassi woykko wonttetta gallassi hegaabaa aynne geennan aggikko , i i gefaa ubbaa woykko i caaquwaa ubbaa maayees . i hegaa siyido gallassi co77u giidoogaadan i gefa ubbaa woykko i caaquwaa ubbaa maayi uttiis .
shin i hegaa siyido amarida wodiyaappe guyyiyan phalqqikko , i gomee a gakkees &quot; yaagiis .
azina gelabeenna , ba aawaa son de7iya geela7o na7eenne i aawaa gidduwan woykko keettaayeenne keettaawaa gidduwan de7ana mala , goday muusa azazido gefaa wogay hagaa .
goday muusa ,
&quot; israa7eela asaa gishshawu , neeni midiyaama asaa bolli godaa haluwaa kiya; hegaappe guyyiyan , neeni hayqqana &quot; yaagiis .
hegaa gishshawu , muusee asaa , &quot; midiyaama asaa bolli godaa haluwaa kessana mala olaa baanawu , intte asaa ola miishshaa gixissite .
issi issi israa7eela zaretuppe issi sha7u attuma asaa olawu yeddite &quot; yaagiis .
yaagin israa7eelappe tammanne naa77u sha7u attuma asay , issi issi zariyaappe issi sha7u asay , olawu giigidosona .
issi issi zariyaappe issi sha7u asaa muusee qeesiyaa el77aazara na7aa piinihaasaara olawu yeddiis; yeddin piinihaasi geeshsha miishshatanne malaatawu punniyo xurumbbaa banaara ekkidi biis .
goday muusa azazidoogaadan , eti midiyaama asaara olettiiddi , attuma asaa ubbaa woridosona .
qassi midiyaama kawota ichchashata , eewa , reqeema , xuura , huuranne rebaa7a giyoogeeta woridosona . eti qassi bi7oora na7aa balaamakka bisuwan siifidosona .
israa7eelati midiyaama maccaasatanne naata omooddidi , eta miizzaa , eta dorssaa wudiyaanne eta miishsha ubbaa bonqqidosona .
midiyaama asati de7ido katamata ubbaanne eta moottata ubbaa taman xuuggidosona .
eti asaa , mehiyaanne omooddidobaa ubbaa ekki efiidosona .
eti omooddido asatanne bonqqidobata muusekko , qeesiyaa el77aazarakkonne israa7eela maabaraakko , yarkkoppe hefinttan , yorddaanoosa shaafaa matan de7iya moo7aaba dembban eti dunkkaanidosaa ehiidosona .
muusee , qeesee el77aazarinne maabaraa halaqati ubbay dunkkaanidosaappe gaxi etaara gayttanawu kiyidosona .
olaappe simmida gadaawatu bolli , shaalaqatu bollinne mato halaqatu bolli muusee hanqqettiis .
muusee eta hagaadan yaagiis; &quot; maccaasa ubbaa intte ayssi ashshidetii ?
eti balaama zoriyan , pa7oora giyoosan israa7eela asay godaa naaqqidi , eeqawu goynnanaadan oottidaageeta; godaa asaa bolli boshay yiidoogee hegaassa .
hegaa gishshawu , ha77i attuma naata ubbaa worite; qassi attuma asaara zin77ida maccaasa ubbaa worite .
shin attuma asaara zin77ibeenna macca naata ubbaa intteyyo ashshite .
intte giddoppe asa worida uri woykko ahaa bochchida uri ooninne dunkkaanidosaappe gaxan laappun gallassaa utto; heezzantta gallassinne laappuntta gallassi inttenanne intte omooddidoogeeta geeshshite .
qassi maayo ubbaanne galbbappe , deeshsha ikiseppenne mittappe oosettidabata ubbaa geeshshite &quot; yaagiis .
yaagin qeesee el77aazari olaappe simmida olanchchata hagaadan yaagiis; &quot; goday muuseyyo immido higgiyaa maaray hagaa:
worqqaa , biraa , nahaasiyaa , birataa , qorqqoruwaanne irssaasiyaa giyo birataa
taman meetettennabata ubbaa tama giddoora aattin , hegee geeyana . shin hegee qassi tunatettaappe geeyiyo haattan geeyanawu koshshees . qassi taman meetettiyaabata ubbaa tunatettaappe geeyiyo haattan geeshshanawu koshshees .
laappuntta gallassi intte maayuwaa meeccite; meeccidi inttekka geeyite . hegaappe guyyiyan , dunkkaanidosaa gelite &quot; yaagiis .
goday muusa hagaadan yaagiis;
&quot; neeni , qeesee el77aazarinne maabaraa halaqati omoodettida asaanne mehiyaa ubbaa qoodite .
qoodidi olan olettida olanchchatuyyoonne attida maabaraayyo naa77u kessidi shaakkite .
olettida olanchchata gakkida shaahuwaappe , asa gidin , miizza gidin , hareta , dorssata woykko deeshshata gidin , ichchashu xeetaappe issuwaa godaayyo giiraa giirite .
eta gakkida baggaappe ekkido giiraa godaa gishshaadan qeesiyaa el77aazarayyo immite .
hinkko israa7eelata gakkida shaahuwaappe , asa gidin , miizza gidin , hareta , dorssata , woykko deeshshata gidin , mehetu ubbaappe ishatamaappe issuwaa ekkite; ekkidi hegaa godaa dunkkaaniyawu aawatiya leewatuyyo immite &quot; yaagiis .
yaagin muuseenne qeesee el77aazari goday azazidoogaadan oottidosona .
israa7eela maabaraa gakkida shaahuwaappe ishatamu ishatamu asaappe issuwaanne ishatamu ishatamu mehiyaappe issuwaa muusee ekkidi , goday bana azazidoogaadan , xoossaa dunkkaaniyawu aawatiya leewatuyyo immiis .
hegaappe guyyiyan , ola gadaawati , shaalaqatinne mato halaqati muusekko yiidosona .
yiidi eti muusa , &quot; nuuni ne ashkkarati nu azazuwaa garssan de7iya olanchchata qoodin , issoynne paccibeenna .
goday nu shemppuwaa ashshido gishshawu , nuuni huuphiyan huuphiyan ekkido worqqa alleeqota , kushe sagaayota , toho albbota , migidota , haytta gutichchatanne qooriyan aattiyo gujjumata godaayyo imuwaa ehiida &quot; yaagidosona .
muuseenne qeesee el77aazari worqqa alleeqota ubbaa etappe ekkidosona .
shaalaqatinne mato halaqati ehiidi godaayyo immido worqqay ubbay naa77u xeetu kilo giraame gidiyaagaa .
shin hara olanchchati ubbay bantta omooduwaa omooduwaa banttawu ekkidosona .
muuseenne qeesee el77aazari shaalaqatuppenne mato halaqatuppe ekkido worqqaa godaa sinttan israa7eela asaa hassayissana mala , xoossaa dunkkaaniyaa giddo gelissidosona .
roobeela zaretuyyoonne gaada zaretuyyo keehi daro mehee de7ees . eti yaa7izeera biittaynne gala7aade biittay meheyyo injje gidiyoogaa be7idosona .
be7idi eti muusekko , qeesiyaa el77aazarakkonne maabaraa halaqatukko yiidi , eta hagaadan yaagidosona;
&quot; goday israa7eela asan xoonissido biittati , axaarooti , dibooni , yaa7izeeri , niimiri , hasebooni , eli7aali , seebimi , naboynne ba7ooni mehiyaayyo injje biitta;
nuuyyo intte ashkkaratuyyo mehee de7ees .
nuuni inttena ufayssidabaa gidikko , ha biittati nuussi intte ashkkaratussi laata gade gididi imettona . nuna yorddaanoosa shaafaa hefintti pinttoppite &quot; yaagidosona .
yaagin muusee gaada zaretanne roobeela zareta hagaadan yaagiis; &quot; hara israa7eela asay olaa biyo wode , intte hagan uttuuteetii ?
goday etayyo immido biittaa israa7eelati pinnennaadan , intte aybissi eta wozanaa shugisseetii ?
qaadeesa barnneppe he biittaa wochchi xeellanawu intte aawata taani yeddido wode , etikka hagaadan oottidosona .
waanidi giikko , eti eshkkoola zanggaaraa kiyidi , he biittaa xeellido wode , israa7eelati goday etayyo immido biittaa gelenna mala , eti israa7eelatu wozanaa shugissidosona .
goday he gallassi hanqquwaa eexxi kiyidi , hagaadan yaagidi caaqqiis;
godaa bantta kumetta wozanaappe kaallida qeniiziyaa yifune na7aa kaaleebappenne nawe na7aa yaasuppe attin , yelettoosappe laatamu layttanne hegaappe bollaara de7iya attuma asan gibxxe biittaappe kiyidaageetuppe issoynne , taani abrahaamayyo , yisaaqayyoonne yaaqoobayyo immanawu caaqqido biittaa be7enna .
ayssi giikko , eti tana bantta kumetta wozanaappe kaallibookkona yaagidi caaqqiis .
godaa hanqqoy israa7eela bolli eexxi kiyiis; yaatin godaa sinttan iitaa oottida he yeleta ubbay wuri xayana gakkanaassi , bazzuwan oytamu layttaa i eta toylayiis .
inttenoo , nagaranchcha yeletatoo , goday israa7eela bolli gujji hanqquwaa eexxi kiyanaadan , intte intte aawatu sohuwan ha77i eqqideta .
intte godaa kaalliyoogaa aggidi wora simmikko , i qassikka ba asaa bazzuwan aggi bayana . yaatidi intte ha asaa ubbaa xayssana &quot; yaagiis .
yaagin eti muuse mati yiidi , a hagaadan yaagidosona; &quot; nuuni hagan nu mehetuyyo dirssaa , nu naatuyyo katamata keexxana .
shin nuuni ola miishshaa gixxidi , israa7eela asaa eta sohuwaa gattana gakkanaashin olettanawu baana . hegaa keenan , ha biittan de7iya asatuppe naagettanawu , nu naati gimbbettidi uttida katamatun de7ona .
israa7eelati ubbay bantta laataa laataa ekkana gakkanaassi , nuuni nu soo simmokko .
nuuni nu laataa yorddaanoosa shaafaappe hafintta arshsho baggaara laattido gishshawu , nuuni yorddaanoosappe hefintta baggaara , yan etaara laataa laattokko &quot; yaagidosona .
yaagin muusee eta , &quot; intte hagaa oottikko , intte godaa sinttan olaa baanawu giigikkonne
intte olanchchati ubbay ola miishshaa gixxidi , goday ba morkketa ba sinttaappe yedettana gakkanaassi , yorddaanoosa shaafaa godaa sinttan pinnikko ,
goday he biittaa xoonidoogaappe guyyiyan , intte simmanawu danddayeeta . yaatikko , intte olettanawu bessiya olaa godaayyoonne israa7eela asaayyo olettidi polideta giyoogaa . qassi he biittay godaa sinttan intteyyo laata biittaa gidana .
&quot; shin intte hegaadan oottennan ixxikko , godaa bolli nagaraa ootteeta; simmi inttena intte nagaray gakkiyoogaa tumu erite .
intte intte naatuyyo katamata keexxite; intte dorssaa wudiyaayyookka birddeta giigissite; shin intte giidobaa aggennan oottite &quot; yaagiis .
yaagin gaada zaretinne roobeela zareti muusa , &quot; nuuni ne ashkkarati neeni nu goday azazidoogaadan oottana .
nu naatinne nu maccaasati , nu dorssatinne nu miizzati hagan gala7aade katamatun de7ishshona .
shin nuuni ne ashkkarati , olawu gixxida olanchchati ubbay , neeni nu goday giyoogaadan , olettanawu godaa sinttan yorddaanoosa shaafaa pinnana &quot; yaagidosona .
hegaa gishshawu , muusee qeesiyaa el77aazara , nawe na7aa yaasanne israa7eela zaretu halaqata etabaa azaziis .
muusee eta hagaadan yaagiis; &quot; gaada zaretinne roobeela zareti ubbay ola miishshaa gixxidi , godaa sinttan inttenaara yorddaanoosa shaafaa pinnikkonne intte he biittaa xoonikko , hegaappe guyyiyan , gala7aade biittaa intte eta laatissite .
shin eti olaa miishshaa gixxidi , inttenaara pinnennan ixxikko , eti kanaane biittaa inttenaara laattona &quot; yaagiis .
yaagin gaada zaretinne roobeela zareti zaaridi , &quot; nuuni ne ashkkarati goday giidoogaa oottana .
ola miishshaa gixxidi , godaa sinttan nuuni kanaane biittaa gelanawu pinnana; shin nuuni laattiyo laatay yorddaanoosappe hafintta baggaara gidana &quot; yaagidosona .
hegaa gishshawu , muusee gaada zaretuyyo , roobeela zaretuyyoonne yooseefa na7aa minaase zaretuppe baggaayyo amooretu kawuwaa sihoona kawotettaanne baasaane kawuwaa ooga kawotettaa , eta giddon de7iya katamatuura immiis .
gaada zareti diboona , axaaroota , aaro7era
axirooti-shofaana , yaa7izeera , yogibaaha ,
beeti-niimiranne beeti-haaraana geetettiya gimbbiyan direttida katamata zaarettidi keexxidosona . bantta dorssatuyyookka eti birddeta giigissidosona .
roobeela zaretikka haseboona , eli7aala , qiriyaataymanne ,
naba , ba7aali-ma7oonanne siibima geetettiya katamata zaaretti keexxidosona . keexxidi he katamatuppe issootu issootu sunttaa laammidosona .
minaase na7aa maakira yarati gala7aade biidi , oli oyqqidi , yan de7iya amooreta yedettidosona .
hegaa gishshawu , minaase na7aa maakira yaratuyyo muusee gala7aade biittaa immin , eti yan de7idosona .
minaase zare gidiya yaa7iiri biidi , eta oli oyqqidi , yaa7iira katamata yaagidi sunttiis .
nobaahi biidi , qanaata katamaanne a yuushuwan de7iya moottata oli oyqqidi , ba sunttan nobaaha giidi xeesiis .
israa7eelati muuseenne aarooni kaalettin , bantta citan citan gibxxeppe kiyido wode , yaanidi hemettidosona .
goday azazin , eti baana beettaa doommido sohota muusee xaafiis; eta beettaa maaray hagaa .
koyro aginaayyo tammanne ichchashantta gallassi , paasikaa bonchchiyo gallassaappe kaalliya gallassi denddidi , gibxxe asay ubbay xeellishin , yayyennan raamisappe kiyidosona .
he wode gibxxe asay goday worido bantta bayra naata moogoosona . hagaadan oottidi , goday eta xoossatu bolli pirddaa ehiis .
israa7eelati raamisappe denddidi , sukkota giyo sohuwan dunkkaanidosona .
sukkotappe denddidi , bazzuwaa xeeran de7iya etaaman dunkkaanidosona .
etaamappe denddidi , ba7aali-xafoonappe arshsho baggaara de7iya pihaahiroota simmidi , migidoola matan dunkkaanidosona .
pihaahirootappe denddidi , zo7o abbaa pinnidi , bazzuwaa biidosona . etaama bazzuwan heezzu gallassa ogiyaa hemettidi , maaran dunkkaanidosona .
maarappe denddidi , tammanne naa77u pulttotinne laappun tammu zambbati de7iyo eliima biidi , yan dunkkaanidosona .
eliimappe denddidi , zo7o abbaa lanqqen dunkkaanidosona .
zo7o abbaa lanqqeppe denddidi , siinaa bazzuwan dunkkaanidosona .
siinaa bazzuwaappe denddidi , doofiqan dunkkaanidosona .
doofiqappe denddidi , aluushan dunkkaanidosona .
aluushappe denddidi , rafiidiman dunkkaanidosona . yan asaayyo uyanawu haatti baawa .
rafiidimappe denddidi , siinaa bazzuwan dunkkaanidosona .
siinaa bazzuwaappe denddidi , amuwaa duufuwaa giyoosan dunkkaanidosona .
amuwaa duufuwaa giyoosaappe denddidi , haxerootan dunkkaanidosona .
haxerootappe denddidi , riitiman dunkkaanidosona .
riitimappe denddidi , rimmooni-pereezan dunkkaanidosona .
rimmooni-pereezappe denddidi , liibinan dunkkaanidosona .
liibinappe denddidi , riissan dunkkaanidosona .
riissappe denddidi , qahelaatan dunkkaanidosona .
qahelaatappe denddidi , shefaara deriyan dunkkaanidosona .
shefaara deriyaappe denddidi , haraadan dunkkaanidosona .
haraadappe denddidi , maaqihelootan dunkkaanidosona .
maaqihelootappe denddidi , tahaatan dunkkaanidosona .
tahaatappe denddidi , taaran dunkkaanidosona .
taarappe denddidi , miitiqan dunkkaanidosona .
miitiqappe denddidi , hashimoonan dunkkaanidosona .
hashimoonappe denddidi , moserootan dunkkaanidosona .
moserootappe denddidi , bene-yaa7iqaanan dunkkaanidosona .
bene-yaa7iqaanappe denddidi , hoori-hagidigaadan dunkkaanidosona .
hoori-hagidigaadappe denddidi , yoxibaatan dunkkaanidosona .
yoxibaatappe denddidi , abroonan dunkkaanidosona .
abroonappe denddidi , eexiyooni-gaabiran dunkkaanidosona .
eexiyooni-gaabirappe denddidi , xiina bazzuwan de7iya qaadeesan dunkkaanidosona .
qaadeesappe denddidi , eedooma biittaa zawan de7iya hoora deriyan dunkkaanidosona .
qeesee aarooni goday azazin , hoora deriyaa huuphiyaa kiyiis; kiyidi israa7eelati gibxxe biittaappe kiyido oytamantta layttan , ichchashantta aginan , aginaayyo koyro gallassan yan hayqqiis .
aarooni hoora deriyaa huuphiyan hayqqiyo wode , a layttay xeetanne laatammanne heezza .
neegeeba bazzuwan , kanaanen de7iya araada giyoosaa kawoy israa7eela asaa yuussaa siyiis .
israa7eelati hoora deriyaappe denddidi , xalmmoonan dunkkaanidosona .
xalmmoonappe denddidi , punoonan dunkkaanidosona .
punoonappe denddidi , obootan dunkkaanidosona .
obootappe denddidi , moo7aaba biittaa zawan de7iya abaariman dunkkaanidosona .
abaarimappe denddidi , diboona-gaadan dunkkaanidosona .
diboona-gaadappe denddidi , almmoona-dibilaatayman dunkkaanidosona .
almmoona-dibilaataymappe denddidi , nabo deriyaa matan abaarima deretun dunkkaanidosona .
abaarima deretuppe denddidi , yarkkoppe hefinttaara , yorddaanoosa shaafaa matan de7iya moo7aaba dembban dunkkaanidosona .
yorddaanoosa shaafaa matan de7iya moo7aaba dembban , beeti-yashimootappenne shiixima zanggaaraappe gidduwan dunkkaanidosona .
yarkko hefinttaara , yorddaanoosa shaafaa matan de7iya moo7aaba dembban goday muusa hagaadan yaagiis;
&quot; israa7eelata neeni yaaga; yorddaanoosa shaafaa pinnidi , kanaane biitti intte geliyo wode ,
he biittan de7iya asaa ubbaa intte sinttappe yedettite; yedettidi shuchchaappe masettida eta misileta ubbaanne seerissidi medhdhido eeqata ubbaa xayssite . eti goynniyo xoqqa sohota ubbaakka laalite .
taani intteyyo he biittaa laatawu immido gishshawu , he biittaa laattidi , an de7ite .
intte zariyan zariyan saamaa kessidi , biittaa shaakkite . qoodan corattiya zaretuyyo daro laataa immite; qoodan guuxxiya zaretuyyo guutta laataa immite . saaman eta gakkida awugeenne etaagaa gidana . biittaa intte mayzza aawatu zariyan zariyan shaakki ekkite .
&quot; shin he biittan de7iya asaa intte yedettennan aggikko , intte ashshidoogeeti intteyyo intte ayfiyaayyo pincco , intte miyyiyaayyo aguntta gidana; intte de7ana biittan eti inttena waayissana .
intte eta yedettennan aggikko , eta bolli taani oottanawu halchchidobaa intte bolli oottana yaagada yoota &quot; yaagiis .
goday muusa hagaadan yaagiis;
&quot; neeni israa7eelata hagaadan yaagada azaza; laatadan inttena gakkiya kanaane biittaa zaway hagaa .
tohossa baggaara intte zaway xiina bazzuwaanne eedooma zawaa gidana . intte tohossa zaway maxine abbaa tohossaappe doommees;
doommidi aqirabiima pudettaara tohossa baggaara simmidi , xiina bazzuwaa kanttidi , qaadeesa-barnne tohossi gakkees; hegaappe hadaari-adaara kanttidi , aximoona gakkees .
aximoonappe gibxxe shaafaakko simmidi , meediteraane abbaa gakkees .
&quot; arggo baggaara intte zaway meediteraane abbaa gaxaa gidana .
&quot; huuphessa baggaara intte zaway meediteraane abbaappe hoora deriyaa sitti ootti malaatidi ,
hoora deriyaappe hamaata pinuwaa gakkanaassa; hegaappe xadaadan zawatees .
qassi zifiroona biidi , haxaari-enaana gakkees . huuphessa baggaara intte zaway hagaa gidana .
&quot; arshsho baggaara intte zaway haxaari-enaanappe shafaama gakkanaassi sitti ootti malaatidi ,
shafaamappe biidi , aynappe arshsho baggaara de7iya ribila wodhdhidi , galiila abbaappe arshsho baggaara de7iya keraa gakkees .
hegaappe duge yorddaanoosa shaafaa wodhdhi zawatidi , maxine abbaa gakkees . intte biittaa zaway ubba baggaarakka hagaa yaaga &quot; yaagiis .
yaagin muusee israa7eelata hagaadan yaagidi azaziis; &quot; saamaa yeggidi , intte laattana mala , uddufun zaretuyyoonne bagga zaretuyyo he biittay imettanaadan goday azaziis .
goday muusa hagaadan yaagiis;
&quot; he biittaa intteyyo laata oottidi , shaakki immana asatu sunttay hagaa; qeesiyaa el77aazaranne nawe na7aa yaasa .
qassi biittaa shaakkanawu maaddana mala , zare ubbaappe issi issi halaqaa sunttite .
eta sunttay hagaappe kaallidi de7iyaagaa . zariyaa halaqaa yihudaa yifune na7aa kaaleeba
simoona amihuuda na7aa shalumi7eela
biniyaama kisiloona na7aa elddaada
daana yoogila na7aa buuqa
yooseefa na7aa minaase efooda na7aa hani7eela
yooseefa na7aa efireema shifxxaana na7aa qamu7eela
zaabiloona parnnaaka na7aa elxxaafaana
yisaakoora azzaana na7aa palxxi7eela
aseera shalooma na7aa ahihuuda
nifttaaleema amihuuda na7aa padaahi7eela
kanaane biittan israa7eelatuyyo laataa shaakki immana mala , goday azazido asati hageeta &quot; yaagiis .
yarkko hefinttaara , yorddaanoosa shaafaa matan de7iya moo7aaba dembban , goday muusa hagaadan yaagiis;
&quot; israa7eelati bantta laataappe leewatu de7ana katamatanne eta yuushuwan de7iya hentta gadeta immana mala , neeni eta azaza .
he katamatun eti de7ona; hentta gadeti eta miizzaassa , eta dorssaassanne eta hara mehe ubbaassa gidona .
intte leewatuyyo immana katamaa yuushuwan de7iya hentta gadeti katamaa gimbbe dirssaappe karekko issi sha7u wara gidona .
katamaappe kareera , arshsho baggaara naa77u sha7u waraa , tohossa baggaara naa77u sha7u waraa , arggo baggaara naa77u sha7u waraanne huuphessa baggaara naa77u sha7u waraa likkite; yaatobare katamay giddo ginan de7ana . leewati he heeraa bantta katamaayyo hentta gade oottona .
&quot; leewatuyyo intte immana katamati , asa worida uri baqatidi attiyo usuppun katamata; hegeetu bolli gujjidi , oytamanne naa77u hara katamata etayyo immite .
leewatuyyo intte muleera oytamanne hosppun katamata eta hentta gadetuura issippe immite .
israa7eelatu laataappe leewatuyyo intte immana katamati issi issi zaree laattidoogaa keena gidanawu koshshees; cora asay de7iyo zariyaappe cora katamata ekkite; shin qoodan guutta asay de7iyo zariyaappe guutta katamata ekkite &quot; yaagiis .
hegaappe guyyiyan , goday muusa hagaadan yaagiis;
&quot; neeni israa7eela asaa hagaadan yaaga; yorddaanoosa shaafaa pinnidi , kanaane biittaa intte geliyo wode ,
erennan asa worida uri baqati biidi attana mala , katamata intteyyo doorite .
erennan asa woridaagee yaa7aa sintti pirddawu eqqana gakkanaassi , suuttaa achchiyaagee a worenna mala , he katamati baqati attiyo soho gidona .
ha intte immiyo usuppun katamati intteyyo baqati attiyo katamata gidona .
yorddaanoosa shaafaappe hafintta baggaara heezzu katamaanne kanaane biittan heezzu katamata intte baqati attanawu immite .
ha usuppun katamati erennan asa worida israa7eelati , hara dere asatinne eta giddon de7iya beteti baqatidi attiyo soho gidona .
&quot; issi asi issi asa birata miishshan shocin , he uri hayqqikko , hegee shemppuwaa woridaagaa; shemppo woridaagee hayqqo .
qassi worana danddayiya shuchchaa ba kushiyan oyqqida asi issi asa he shuchchan caddin , he uri hayqqikko , hegee shemppuwaa woridaagaa; shemppo woridaagee hayqqo .
qassikka worana danddayiya mitta ba kushiyan oyqqida asi issi asa he mittan shocin , he uri hayqqikko , hegee shemppuwaa woridaagaa; shemppo woridaagee hayqqo .
suuttaa achchiyaagee he shemppuwaa woridaagaa demmikko woro .
&quot; issi asi issi asa morkkidi caddin , woykko zuggidi issibaa a bolli olin , he uray hayqqikko ,
woykko morkkidi ba kushiyan bubbuxin , he uray hayqqikko , i shemppuwaa woridaagaa; shemppo woridaagee hayqqo . suuttaa achchiyaagee shemppuwaa woridaagaa demmikko woro .
&quot; shin morkketetti baynnan , issi asi issi asa akeekennan sugikko , woykko zuggidi naagennan issibaa a bolli olikko ,
woykko a worana danddayiya shuchcha i be7ennan a bolli yeggikkonne he uray hayqqikko , hegee a morkke gidenna gishshawunne a qohanawu halchchibeenna gishshawu ,
yaa7ay erennan woridaagaappenne suuttaa achchiyaagaappe gidduwan ha wogatudan pirddo .
erennan woridaagaa suuttaa achchiyaagaa kushiyaappe yaa7ay ashshidi , i baqatidi attiyo katamaa zaaro . zaarin geeshsha zaytiyan tiyettida , qeese ubbatu halaqay hayqqana gakkanaassi , i yan de7o .
&quot; shin erennan woridaagee baqatidi attiyo katamaa zawaappe kare kiyiyaabaa gidikkonne ,
baqati attiyo katamaappe kareera suuttaa achchiyaagee a demmidi worikko , i woridoogawu oyshettenna .
ayssi giikko , qeese ubbatu halaqay hayqqana gakkanaassi , he erennan woridaagee ba baqatido kataman uttanaagaashin aggiis . shin qeese ubbatu halaqay hayqqidoogaappe guyyiyan , erennan woridaagee ba laata gade simmanawu danddayees .
&quot; intteyyoonne biron yelettana yeletaayyo , intte de7iyoosa ubban hagee higge gido .
&quot; asa worida ooninne shemppo i woridoogaadan markkati markkattin hayqqo; shin issi asa xalaalay markkattin , ay asinne hayqqoppo .
shemppuwaa worido gishshawu hayqqanawu bessiya asa paxa ashshanawu gumiyaa ekkoppite; i hayqqo .
attiyo katamaa baqatida ooppenne qeese ubbatu halaqay hayqqanaappe kase , i guyye simmidi , ba biittan de7anaadan oottanawu gumiyaa ekkoppite .
&quot; hegaadan oottidi , intte de7iyo biittaa tunissoppite . ayssi giikko , suuttaa gussiyoogee biittaa tunissees; suuttaa gussidaagaa suuttaanappe attin , suuttay gukkido biitti hara ogeera tunatettaappe geeyenna .
taani , goday , israa7eela asaa gidduwan de7iyo gishshawu , intte de7iyo biittaa , taanikka de7iyo biittaa tunissoppite yaagada yoota &quot; yaagiis .
yooseefa zaretuppe , minaase na7aa maakiira na7aa gala7aade yaratu halaqati muusekkonne israa7eelatu yaratu halaqatukko yiidosona .
eti yiidi , &quot; nu godawu , israa7eela asaayyo biittaa saaman shaakkada immana mala , goday nena azaziis; qassi goday nu ishaa xalofihaada laataa a macca naatuyyo neeni immana mala , nena azaziis .
leemisuwawu eti hara zare gidiya israa7eela asa gelikko , eta laatay nu aawatu laataappe ekettidi , eti geliyo zariyaayyo gujettees . hegaa gishshawu , nuuyyo saaman imettida laatay paccana .
qassi israa7eelatuyyo ishatamantto layttaa baalay gakkiyo wode , eta laatay eti geliyo asa zariyaayyo gujettees; eta laatay nu aawatu zariyaa laataappe paccana &quot; yaagiis .
hegaappe guyyiyan , godaa qaalaadan , muusee israa7eelata hagaadan yaagidi azaziis; &quot; yooseefa zareti giyoogee likke .
goday xalofihaada macca naatubaa azazidoogee hagaa; eti bantta dosido azinaa gelanawu danddayoosona; shin bantta aawaa zariyaappe gidanawu koshshees .
israa7eelatu laatay issi zariyaappe hara zariyawu aadhdhoppo; israa7eela ubbay ba mayzza aawatu zaree laattido biittaa minttidi oyqqo .
israa7eela asaa giddon ay zareppe gidinkka , biitta laattiya macca na7i ubbi , israa7eeli ubbi ba mayzza aawatu laataa laattana mala , a ba aawaa zare gidiya asa gelu .
hegaadan hanidi , laatay issi zariyaappe hara zariyawu mulekka aadhdhennan de7ana . hegaa gishshawu , israa7eela ubbay ba mayzza aawatu zaree laattido biittaa minttidi oyqqo &quot; yaagiis .
yaagin xalofihaada macca naati goday muusa azazidoogaadan oottidosona .
xalofihaada macca naati , maahilo , tirxxo , hoogilo , milkkonne no7o geetettiyaageeti , bantta aawaa ishanttu naata gelidosona .
eti yooseefa na7aa minaase naatu zariyaa giddon azinaa gelidosona; gelin eta laatay eta aawaa zariyawunne yarawu attiis .
godaa ashkkarayq muusee hayqqidoogaappe guyyiyan , goday muusa maaddiya nawe na7aa yaasa , hagaadan yaagiis;
&quot; ta ashkkaray muusee hayqqiis . hegaa gishshawu neeninne ha asay ubbay denddite; denddidi taani israa7eela asaayyo immiyo biittaa gelanawu hagaa yorddaanoosa shaafaa pinnite .
taani muuseyyo yootidoogaadan , intte tohoy yedhdhiyoosaa ubbaa taani intteyyo immaas .
intte zaway neegeeba bazzuwaappe denddidi , liibaanoosa deriyaa gakkana; efiraaxiisa giyo wogga shaafaappe denddidi , hiitetu biittaa ubbaara kanttidi , arggo baggaara de7iya meediteraane abbaa gakkana .
neeni de7ido laytta ubban ay asinne nena olidi teqqenna . taani muuseera gididoogaadan , nenaarakka gidana; taani nena mulekka yeggikkenne aggikke .
minna; xala ! ayssi giikko , taani eta mayzza aawatussi immana gaada caaqqido biittaa neeni ha asaa laatissana .
minna; keehippe xala ! ta ashkkaray muusee nena azazido higgiyaa ubbaa minttada naaga . neeni biyo soho ubban neeyyo injjetana mala , appe ushachchi woykko haddirssi booppa .
ha higgiyaa maxaafay ne doonaappe shaahettoppo; an xaafettidabaa ubbaa minttada naaganawu , gallassinne qammi a qoppa . yaatikko , neeyyo ubbabaykka injjetananne giigana .
minna; xala ! ne biyo soho ubban taani goday ne xoossay nenaara de7iyo gishshawu , yayyoppa ! hirggoppa ! hagaa ubbaa taani nena azazaas &quot; yaagiis .
yaagin yaasu asaa halaqata hagaadan yaagiis;
&quot; biite; asay dunkkaanidosaara kanttidi biiddi , asaa , intte shinqqiyaa giigissite; heezzu gallassaa garssan , goday intte xoossay intteyyo immiyo biittaa laattanawu yorddaanoosa shaafaa pinneeta yaagidi yootite &quot; yaagiis .
yaasu , roobeela zareta , gaada zaretanne minaase zaretuppe baggata hagaadan yaagiis;
&quot; godaa ashkkaray muusee inttena azazidoogaa hassayite . i inttena , goday intte xoossay inttena shemppissana; ha biittaakka intteyyo immana yaagiis .
intte maccaasati , intte naatinne intte mehee yorddaanoosa shaafaappe hafinttaara muusee intteyyo immido biittan de7ishshona . shin intte olanchchati bantta ola miishshaa oyqqidi , intte dabbotuppe sintta xeeran olettanawu yorddaanoosa shaafaa pinnona .
goday inttena shemppissidoogaadan , etakka shemppissana gakkanaashiininne goday intte xoossay etayyookka immiyo biittaa eti laattana gakkanaashin , eta maaddite . hegaappe guyyiyan simmidi biidi , godaa ashkkaray muusee yorddaanoosa shaafaappe hafinttan away mokkiyoosaa baazzayidi immido intte biittan de7ite &quot; yaagiis .
yaagin eti yaasa , &quot; neeni nuna azazidobaa ubbaa nuuni oottana; neeni kiittiyoosaa awanne baana .
muuseyyo ubbaban azazettidoogaadan , neeyyookka azazettana . goday ne xoossay muuseera gididoogaadan , nenaarakka gido .
ne azazuwaassi makkaliyaabaynne ne azazidobaa aybanne azazettennan ixxiyaabay hayqqo . neeni mati minna; xala ! &quot; yaagidosona .
nawe na7ay yaasu biittaa xomoosiya naa77u asata shiixima giyo sohuwaappe qosan kiittiis; kiittiiddi eta , &quot; biite; biidi biittaa xomoosite; yarkko katamaa qassi dumma xomoosite &quot; yaagiis . yaagin eti biidi , ra7aabo giyo shaaramuxee soo aqanawu gelidosona .
gelin yarkko kawoy , &quot; israa7eela asaappe kiitettidaageeti ha biittaa xomoosanawu qammi yiidosona &quot; giyo oduwaa siyiis .
siyidi yarkko kawoy ra7aabiyyo hagaadan yaagidi kiittiis; &quot; ne soo yiidi gelida asata kessada imma . ayssi giikko , eti biittaa ubbaa xomoosanawu yiidosona &quot; yaagiis .
shin mishiriyaa he naa77u asata qottarggada , hagaadan yaagaasu; &quot; ee asati taakko yiidosona; shin eti awuppe yiidaakkonne taani erabeykke .
omarssi katamaa penggiyaa gorddana haniyo wode , eti kiyidi biidosona; eti awu biidaakko taani erikke . ellelli kaalliyaaba gidikko , intte eta oyqqana &quot; yaagaasu .
shin ra7aaba asata keettaa bollan dembbayidi oottidosaa kessada , liinuwaa giyo maayuwaa kiyiya talba dalaa dooriyaa giddon eta qotta wottaasu .
yaatin , asati xomoosiyaageeta koyanawu kiyidi , yorddaanoosa shaafaa pinuwaa efiya ogiyaa oyqqidi biidosona . koyiyaageeti katamaappe kiyaanne , katamaa penggee gorddettiis .
xomoosiyaageeti xiskkanaappe kasetada , a etakko pude kiyada , eta hagaadan yaagaasu;
&quot; goday ha biittaa intteyyo immidoogaa , intte nuna gita yashshaa yashshiyoogaanne ha biittan de7iya asay ubbay intteyyo hirggaa maashiyoogaa taani erays .
ayssi giikko , gibxxe biittaappe intte kiyido wode , intte sinttan zo7o abbaa goday waati melissidaakkonne nuuni siyida . qassi yorddaanoosa shaafaappe arshsho baggaara de7iya amoore biittaa kawota naa77ata , sihoonanne ooganne intte waati muleera xayssidaakkonne siyida .
nuuni hegaa siyido wode , nu wozanay maashiis; asay ubbay intteyyo xaliyoogaa aggi bayiis . ayssi giikko , goday intte xoossay bolla saluwaanikka garssa sa7aanikka xoossa .
hegaa gishshawu , taani intteyyo kehidoogaadan , inttekka ta aawaa keettaa asawu kehanaadan taayyo godan caaqqite; hegaayyookka ammanttiya malaataa immite .
ta aawaanne ta aayyiyo , ta ishanttanne ta michcheta etassa gididabaa ubbaarakka paxa aggite; nuna hayquwaappe ashshite &quot; yaagaasu .
yaagin he asati , &quot; nuuni oottidobaa neeni odennan aggin , nuuni neeyyo caaqqido caaquwaa polana xayikko , xoossay nuna woro ! goday ha biittaa nuuyyo immiyo wode , nuuni neeyyo ammanettananne kehana &quot; yaagidosona .
ra7aaba de7iyo keettay katamaa dirssaara ohettidi keexetti uttido gishshawu , maskkootiyaara wodoruwaa duge yeddada , an duge wottaasu .
ra7aaba eta , &quot; inttena koyiyaageeti demmenna mala , deriyaa biite; biidi eti simmana gakkanaassi , yan heezzu gallassaa qosettishshite . hegaappe guyyiyan intte biyoosaa beeta &quot; yaagaasu .
yaagin asati o , &quot; nuuni ne biitti geliyo wode ,
ha zo7o kaaloosiyaa neeni nuna kessido maskkootiyan qachchana xayikkonne ne aawaa , ne aayyiyoo , ne ishanttanne ne so asaa ubbaa neekko soo ehaana xayikko , neeni nuna caaqissido caaqoy nuuyyo gometenna .
ooninne ne sooppe kare ogiyaa kiyidi hayqqikko , hegee a gome; nuuni hegan oyshettokko . nenaara son issippe de7iyaabi kushen boshettikko , a suuttaa gomee nuna gakko .
shin nuuni oottidobaa neeni odikko , neeni nuna caaqettido caaqoy nuuyyo gometenna &quot; yaagidosona .
yaagin a , &quot; intte giidoogaadan hano &quot; gaada , eta moyssaasu . eti biidoogaappe guyyiyan , he zo7o kaaloosiyaa maskkootiyan qachchaasu .
eti pude gezziyaa biidi , yan qosettidosona; qosettidi yedettiyaageeti yarkko simmana gakkanaassi , eti yan heezzu gallassaa gam77idosona . yedettiyaageeti oge ubban koyidosona; shin eta demmibookkona .
hegaappe guyyiyan he naa77u asati gezziyaappe wodhdhidi , yorddaanoosa shaafaakka pinnidi , nawe na7aa yaasukko simmidi yiidosona . yiidi banttana gakkidaba ubbaa ayyo yootidosona .
eti yaasa , &quot; goday tumu biitta ubbaa nuuyyo aatti immiis . qassi biittan de7iya asay ubbay nuuyyo yashshaa maashees &quot; yaagidosona .
yaasunne israa7eela asay maallado guuran denddidosona . eti shiixima giyo sohuwaappe denddidi , yorddaanoosa shaafaakko biidosona; biidi pinnennan yan takkidosona .
heezzu gallassaappe guyyiyan , halaqati eti dunkkaanidosan simerettidosona .
simerettiiddi asaa hagaadan yaagidi azazidosona; &quot; godaa intte xoossaa maachchaa taabootaanne a tookkida leewa zare qeeseta be7iyo wode , intte dunkkaanidosaappe denddidi , eta kaallite .
intte kase ha ogiyaara bi erenna gishshawu , intte baana ogiyaa eti inttena bessana . shin maachchaa taabootaakko shiiqoppite; maachchaa taabootaappe naa77u sha7u wara gidiyaagaa keena haahuwan eqqite &quot; yaagidosona .
yaasu asaa , &quot; intte huuphiyawu geeyite; ayssi giikko , goday wontto intte giddon maalaalissiyaabaa oottana &quot; yaagiis .
qassi yaasu qeeseta , &quot; maachchaa taabootaa tookkidi , asaappe sinttawu aadhdhite &quot; yaagidi yootiis . yootin maachchaa taabootaa tookkidi , asaappe sinttawu aadhdhidosona .
goday yaasa , &quot; taani muuseera gididoogaadan , nenaara gidanaagaa israa7eela asay ubbay erana mala , hachchi eta sinttan taani nena xoqqu xoqqu oottanawu doommana .
neeni maachchaa taabootaa tookkiya qeeseta , yorddaanoosa shaafaa dooni gakkiyo wode , haattan gelidi eqqite yaagada azaza &quot; yaagiis .
yaasu israa7eela asaa , &quot; haa yiite; yiidi godaa intte xoossaa qaalaa siyite .
de7o xoossay intte giddon de7iyoogaanne i tumuppe kanaaneta , hiiteta , hiiweta , parzzeta , gerggeeseta , amooretanne yaabuusata intte sinttappe kessanaagaa intte eranaagee ,
sa7aa ubbaa godaa maachchaa taabootay intteppe sinttatidi , yorddaanoosa shaafaa pinniyo wodiyaana .
ha77i israa7eela zaretuppe tammanne naa77u asata doorite; issi issi zariyaappe issi issi asa gido .
sa7aa ubbaa godaa , godaa maachchaa taabootaa tookkida qeesetu tohoy yorddaanoosa haattaa bochchiyo wode , qommoppe duge goggiya yorddaanoosa haattay eqqana; eqqidi issisaa shiiqidi doorettana &quot; yaagiis .
asay yorddaanoosa shaafaa pinnanawu bantta dunkkaaniyaappe kiyido wode , maachchaa taabootaa tookkida qeeseti asaappe sinttan hemettidosona .
kattaa cakkiyo wodiyan ubban yorddaanoosa shaafay kixxees . gidikkonne , maachchaa taabootaa tookkida qeeseti yorddaanoosa shaafaa gakkin , eta tohoy haattaa gaxaa yedhdhido wode ,
qommoppe duge goggiya haattay eqqi bayiis; hini daro haahosan , xarttaana giyoosan de7iya addaama giyo kataman issisaa shiiqidi doorettiis . duge aaraba garan de7iya maxine abbawu goggiya haattay qassi muleera duuxxidi atti bayiis . yaatin , asay yarkko katamaa baazzaara pinniis .
israa7eela asay mela biittaa yedhdhidi pinniyo wode , asay ubbay pinnidi wurana gakkanaassi godaa maachchaa taabootaa tookkida qeeseti yorddaanoosa shaafaa giddon mela biittan eqqidosona .
asay ubbay yorddaanoosa shaafaa pinnidi wurido wode , goday yaasa ,
&quot; israa7eela asaappe tammanne naa77u asata doora; issi issi zariyaappe issi issi asa gido .
yaatada eta , yorddaanoosa shaafaa giddon qeesetu tohoy eqqidosaappe tammanne naa77u shuchchata ekkite; he shuchchata tookki efiidi , hachchi qammi intte aqiyo sohuwan wottite yaagada azaza &quot; yaagiis .
yaasu israa7eela zariyaappe issuwaa issuwaa ekkidi , tammanne naa77u asaa dooridoogeeta xeesiis .
xeesidi eta , &quot; godaa intte xoossaa maachchaa taabootay de7iyo sohuwaa guyye yorddaanoosa shaafaa gelite; gelidi israa7eela zaretu qoodan , ubbaykka issi issi shuchchaa intte hashiyan tookkite .
ha shuchchati goday hachchi oottidobaa inttena hassayissiya malaata gidona . wodeppe intte naati inttena , ha shuchchati aybabee ? yaagidi oychchiyo wode ,
intte , godaa maachchaa taabootaa sinttan yorddaanoosa shaafay gogettaa aggidi eqqidoogaa israa7eela asaa merinawu hassayissoosona . maachchaa taabootay pinnishin , yorddaanoosa haattay duuxxiis yaagidi etawu odite &quot; yaagiis .
yaagin israa7eelati yaasu azazidoogaadan oottidosona . goday yaasussi yootidoogaadan , israa7eela zaretu qoodan asati tammanne naa77u shuchchata yorddaanoosa shaafaa giddoppe ekkidosona; tookki ehiidi , bantta aqiyo sohuwan wottidosona .
yaasu maachchaa taabootaa tookkida qeesetu tohoy yorddaanoosa shaafaa giddon eqqidosan , hara tammanne naa77u shuchchata essiis; he shuchchati hachchi gakkanaassi yan de7oosona .
goday yaasa azazidobaa ubbaa asay polana gakkanaashin , maachchaa taabootaa tookkida qeeseti yorddaanoosa shaafaa giddon eqqidi gam77idosona; muusee yaasa azazido azazoykka hegaa . asay eesotidi shaafaa pinniis .
asay ubbay pinnidoogaappe guyyiyan , godaa maachchaa taabootaynne qeeseti asay xeellishin pinnidosona .
muusee azazidoogaadan , roobeela zareti , gaada zaretinne minaase zaretuppe baggay ola miishshaa oyqqidi , israa7eela asaa sinttaara pinni uttidosona .
eta qooday oytamu sha7u gidiyaagaa . eti godaa sinttan , yarkko matan de7iya dembban olawu salppidosona .
he gallassi goday yaasa israa7eela asaa ubbaa sinttan xoqqu xoqqu oottiis . hegaa gishshawu muusa bonchchidoogaadan yaasakka a de7o laytta ubban bonchchidosona .
goday kase yaasa ,
&quot; maachchaa taabootaa tookkida qeeseti yorddaanoosa shaafaappe kiyanaadan azaza &quot; yaagidi yootin ,
yaasu qeeseta , &quot; yorddaanoosa shaafaappe kiyite &quot; yaagidi azaziis .
azazin godaa maachchaa taabootaa tookkida qeeseti yorddaanoosa shaafaa giddoppe kiyidosona; kiyidi mela biittaa eti yedhdhaanne , sohuwaara yorddaanoosa haattay ba sohuwaa simmi bayiis . simmidi kase goggiyoogaadan gaxaa gakkanaassi kixxidi , gogettaa doommiis .
asay koyro aginan he aginawu tammantta gallassan yorddaanoosa shaafaa pinnidi , yarkkoora arshsho baggan zawatiya gelggalan dunkkaanidosona .
yaasu yorddaanoosa shaafaappe ehettida tammanne naa77u shuchchata gelggalan essiis .
essidi israa7eela asaa hagaadan yaagiis; &quot; wodeppe intte zareti bantta aawata , ha shuchchati aybabee ? yaagidi oychchiyo wode ,
israa7eela asay yorddaanoosa shaafaa mela biittaa yedhdhidi pinnidoogaa hassayissiyaageeta yaagidi odite .
nuuni pinnana gakkanaassi , goday nu xoossay zo7o abbaa kase nu sinttan melissidoogaadan , inttekka pinnana gakkanaassi , goday intte xoossay yorddaanoosa shaafaa intte sinttan melissiis .
hegaa i oottidoogee sa7an de7iya asay ubbay godaa wolqqay ay keena gitakko eranaassanne inttekka godawu , intte xoossawu , merinawu yayyanaassa &quot; yaagiis .
yorddaanoosa shaafaappe arggo baggaara de7iya amooretu kawotinne meediteraane abbaa lanqqiyaa lanqqiyaa oyqqidi de7iya kanaanetu kawoti ubbay , israa7eela asay pinnana gakkanaassi goday yorddaanoosa shaafaa haattaa melissidoogaa siyido wode , eta wozanay maashiis . maashin eti israa7eela asaara gayttanawu xalibookkona .
he wode goday yaasa , &quot; saluwaa giyo shuchchaappe qara magilaalaa giigissada , israa7eela attumaasaa beniigeetuugaadan ha77ikka qaxxara &quot; yaagiis .
yaagin yaasu saluwaa giyo shuchchaappe qara magilaalaa giigissidi , qaxxaraa keraa giyo sohuwan israa7eela asaa qaxxariis .
i hegaa oottido gaasoy: gibxxeppe kiyida asan layttay olawu gakkido attumaasay ubbay gibxxeppe biiddi bazzon hayqqiis .
gibxxeppe kiyida attumaasay ubbay qaxxarettiis; shin bazzon yuuyiyo wode yelettida attuma naati issoynne qaxxarettibeenna .
israa7eela asay godaassi azazettennan ixxido gishshawu , gibxxeppe kiyiyo wode layttay olawu gakkido attumaasay ubbay hayqqidi wurana gakkanaashin bazzon oytamu layttaa yuuyiis . hegeenne , goday eta , &quot; eessaynne maattay goggiyo aradda biittaa , taani kase intte mayzza aawatussi immana giido he biittaa intte be7ekketa &quot; giido qaalay polettanaassa .
hegaa gishshawu goday eta naata eta sohuwan denttiis; yaasu qaxxaridoogeetikka hegeeta . eti qaxxarettennan de7iyoogee ogiyan biiddi eti qaxxarettibeenna gishshaassa .
asay ubbay qaxxarettidoogaappe guyyiyan , eta mazunttay paxana gakkanaassi bantta dunkkaanidosan takkidosona .
goday yaasa , &quot; hachchi taani gibxxetu boriyaa intteppe diggaas &quot; yaagiis . yaagin he sohuwaa sunttay hachchi gakkanaassi gelggala geetettees .
israa7eela asay yarkko dembban gelggala giyoosan dunkkaanidi , aginawu tammanne oyddantta gallassi omaridaagan paasikaa baalaa bonchchiis .
paasikaappe guyyiyan wonttetta gallassi , biittan mokkida kattaa ayfiyaappe irshshoy gelibeenna oyttaanne xiixettida tiyaa miis .
he biittan mokkida kattaa miido wonttetta gallassi mannay bukkiyoogaa aggi bayiis . hegaappe guyyiyan israa7eela asay mannaa demmibeenna . he wodeppe doommidi eti kanaanen mokkida kattaa miiddi de7idosona .
yaasu yarkko matan de7iyo wode , xoqqu giidi xeellidi , issi bitanee bisuwaa shoddi oyqqidi , ba sinttan eqqidaagaa be7iis . yaasu akko shiiqidi , &quot; neeni nu bagga aseeyye nu morkketu bagga asee ? &quot; yaagiis .
yaagin bitanee , &quot; taani o baggakka gidikke . shin taani godaa olanchchatu gadaawa gidada ha77i yaas &quot; yaagiis . yaagin yaasu sa7an kunddi goynnidi , &quot; ta goday ba ashkkaraayyo yootiyoobay aybee ? &quot; yaagiis .
godaa olanchchatu gadaaway , &quot; neeni eqqido sohoy geeshsha gidido gishshawu , ne tohuwaappe caammaa kessa &quot; yaagiis . yaagin yaasu i giidoogaadan oottiis .
israa7eela asaayyo yayyido gaasuwan yarkko katamaa dirssaa penggeti gorddettidi naagettoosona; katamaa gelanawunne katamaappe kiyanawu danddayiya ooninne baawa .
goday yaasa , &quot; xeella , taani yarkko katamaa a kawuwaarakka a mino olanchchatuurakka ne kushiyan aattada immaas .
neeninne ne olanchchati salppidi , usuppun gallassi gakkanaassi hachchi hachchi katamaa dirssaa issitoo yuuyi aadhdhite .
qassi laappun qeeseti dorssatu kaciyaappe kessido laappun malkkatata oyqqidi , godaa maachchaa taabootaa sinttaara hemettona . laappuntta gallassi qeeseti malkkatata punnishin , olanchchati salppidi , issippe katamaa laapputoo yuuyi aadhdhite .
hegaappe guyyiyan malkkatata punettaa goochchidi punniyoogaa siyiyo wode , sohuwaara asay ubbay ba qaalaa xoqqu oottidi waasso . yaatobare katamaa dirssaa gimbbee kunddana; kunddin asay ubbay sinttawu lawuhu giidi gelana &quot; yaagiis .
nawe na7ay yaasu qeeseta xeegidi , &quot; godaa maachchaa taabootaa tookkite; intteppe laappun qeeseti laappun malkkatata oyqqidi , maachchaa taabootaappe sinttawu aadhdhidi hemettona &quot; yaagiis .
yaagidi asaa , &quot; sinttawu biite; katamaa yuuyi aadhdhite; olawu giigidaageetikka godaa maachchaa taabootaa sinttan hemettona &quot; yaagidi azaziis .
yaasu asaassi haasayidoogaadan , laappun qeeseti laappun malkkatata godaa sinttan oyqqidi , punniiddi hemettidosona; qassi godaa maachchaa taabootay eta kaalliis .
olawu giigidaageeti malkkatata punniya qeesetu sinttan hemettiyo wode , guyyeera naagiya olanchchati maachchaa taabootaa guyyeera kaallidosona . he wode ubbankka malkkatati punettoosona .
shin yaasu asaa , &quot; taani inttena , waassite ! gaana gallassay gakkanaassi , ola waasuwaa waassoppite; intte qaalay siyettoppo; issi qaalakka qaattoppite . digin he wode waassite ! &quot; yaagidi azaziis .
yaatidi godaa maachchaa taabootay tookettidi , he katamaa issiton yuuyi aadhdhanaadan oottiis . hegaappe guyyiyan asay ba dunkkaanidosaa simmidi , qammaa yan aqiis .
wonttetta gallassi yaasu guuridi denddiis; qeesetikka godaa maachchaa taabootaa tookkidosona .
laappun malkkatata oyqqida laappun qeeseti sinttawu aadhdhidi , malkkatata punniiddi godaa maachchaa taabootaa sinttan hemettidosona . olawu giigidaageeti etappe sinttaara hemettidosona; guyyeera naagiya olanchchatikka godaa maachchaa taabootaa guyyeera kaallidosona . he wode ubbankka malkkatati punettoosona .
naa77antto gallassi katamaa issitoo yuuyi aadhdhidi , bantta dunkkaanidosaa simmidosona . usuppun gallassi gakkanaassi hegaadan hanidosona .
laappuntta gallassi xalqqee dolishin denddidi , kaseegaadan katamaa laapputoo yuuyi yuuyi aadhdhidosona . katamaa eti laapputoo yuuyi yuuyi aadhdhidoy he gallassa xalaalaana .
laappuntta yuushshan , qeeseti malkkatata punniyo wode , yaasu asaa , &quot; goday katamaa intteyyo aattidi immido gishshawu , waassite !
katamaynne katamaa giddon de7iyaabay ubbay godaayyo baqa gididi , xayanawu bessees . nuuni biittaa xomoosanawu kiittido asata qosada ashshido gishshawu , shaaramuxiyaa ra7aabanne i son iira issippe de7iya asaa xalaalay attana .
shin intte baqa gididabaappe aybanne ekkennaadan intte huuphiyawu naagettite . baqa gididabaappe intte ekkikko , israa7eelati dunkkaanido sohuwaa bayiya soho oottana; yaatidi he sohuwaayyo metuwaa ehaana .
biraynne worqqay ubbay , qassi nahaasiyaappenne birataappe oosettida miishshati ubbay godaayyo geeyidabaa gidona . eti godaa buquraa minjjiyo sohuwan de7ona &quot; yaagiis .
hegaa gishshawu malkkatati punettin asay waassiis . malkkatatu punettan asay ba qaalaa xoqqu oottidi waassiis; waassin sohuwaara katamaa dirssaa gimbbee kunddi bayiis ! hegaappe guyyiyan asay ubbay sinttawu lawuhu gi gelinnee katamaa oyqqi bayiis .
oyqqidi kataman shemppoora paxa de7idabaa ubbaa , maccaa attumaa , naatuwaa cimaa , miizzaa , dorssaanne hariyaa ubbaa qara bisuwan wurssi woriis .
yaasu biittaa xomoosanawu kiitettida naa77u asata , &quot; shaaramuxee ra7aabi soo biite; biidi kase intte iyyo caaqqidoogaadan , onne i so asaa ubbaa gaxi kessite &quot; yaagiis .
yaagin biittaa xomoosida wodallati biidi , ra7aabo , i aawaa , i aayyiyo , i ishanttanne i dabbota ubbaa gaxi kessidosona . kessidi israa7eela asay dunkkaanido sohuwaappe gaxaara wottidosona .
hegaappe guyyiyan katamaanne a giddon de7iyaabaa ubbaa taman xuuggidosona; shin biraanne worqqaa qassi nahaasiyaappenne birataappe oosettida miishshata godaa buquraa minjjiyo sohuwan wottidosona .
shin yaasu shaaramuxiyo ra7aabo i aawaa so asaaranne iira de7iya dabbotu ubbaara hayquwaappe ashshiis . ayssi giikko , yaasu yarkko katamaa xomoosanawu kiittido asata a kase qosada ashshaasu . i zareti hachchi gakkanaassi israa7eela biittan de7oosona .
he wode yaasu , &quot; denddidi ha yarkko katamaa zaaretti keexxiya uray godaa sinttan qanggettidaagaa gido . biron baasuwaa baasiyo wode , a bayra na7ay hayqqo . penggiyaa aattiyo wode , a wurssetta kaalo na7ay hayqqo &quot; yaagidi qanggiis .
goday yaasuura gidiis; yaasu woreenne biitta ubbaa gakkiis .
israa7eela asay godaayyo ammanettennan ixxidi , hirima gi wottidobaappe ekkiis . hegaa ekkidaagee akkaana; akkaani karmma na7aa; karmmi zimira na7aa; zimiri yihudaa zare gidiya zaraaha na7aa . yaatin , godaa hanqqoy israa7eela asaa bolli eexxi kiyiis .
yaasu yarkkon de7iiddi beeteele katamaappe arshsho baggaara beeti-aweena giyoosaa matan de7iya aaya giyo katamaa asa kiittiis . kiittiiddi , &quot; biite; biidi he biittaa xomoosite &quot; yaagiis . yaagin asati biidi , aaya katamaa xomoosidosona .
xomoosida asati yaasukko simmidi yiidi , &quot; ubba asay aaya katamaa olanawu baanawu koshshenna; naa77u woykko heezzu sha7u asaa yedda . yan amarida asay de7iyo gishshawu , asay ubbay daafuroppo &quot; yaagidosona .
yaatin , heezzu sha7u gidiya asati olettanawu aaya katamaa biidosona . shin eti aaya katamaa asaa sinttaappe baqatidosona .
aaya katamaa dirssaa penggiyaappe doommidi , shuchchaa qoo7iyoosaa gakkanaassi israa7eela asaa yedettidosona; yedettiiddi keraa dugettan hasttamanne usuppun gidiya asaa woridosona . hegan asaa wozanay maashidi , haatta kiyiis .
hegaappe guyyiyan yaasu azzanidi , ba maayuwaa pooshshiis; pooshshidi godaa taabootaa sinttan omarssi gakkanaashin gufanniis . israa7eela cimatikka aagaadan hanidosona; bantta huuphiyankka baanaa qolidosona .
yaatin , yaasu hagaadan yaagiis; &quot; hay poora ! ubbaa haariya godawu , nuna amoore asaassi aatta immada wurssissanaashin aybissi yorddaanoosa shaafaa pinttada ehaadii ? nuuni yorddaanoosa shaafaappe hefintta baggan attorkkoniishsha !
abeet godawu , israa7eela asay xoonettidi , ba morkketu sinttaappe baqatidoogaa , taani woygoo ?
kanaanetinne ha biittan de7iya asay ubbay ha yohuwaa siyidi , nuna dooddana; dooddidi nuna biittaappe xayssana . yaatin , ne gita sunttaayyo neeni oottiyoobay aybee ? &quot; yaagiis .
yaagin goday yaasa , &quot; dendda eqqa ! hagaadan ayssi gufannadii ?
israa7eela asay nagaraa oottiis; taani etaara maacettido ta maachchaa kanttidosona . eti hirima geetettida miishshatuppe ekkidosona; wuuqqidosona; worddotidosona . qassi he miishshaa eti bantta miishshaara gatti wottidosona .
hegaa gishshawu , israa7eelati bantta morkketu sinttan eqqanawu danddayokkona . eti xayanawu bessiyo gishshawu , bantta morkketu sinttappe baqatidosona . hirima geetettida miishshaa intte giddon de7iyaagaa intte xayssana xayikko , hagaappe sinttawu taani inttenaara gidikke .
&quot; dendda; denddada asaa geeshsha . etayyo hagaadan yaagada oda; wonttossi intte huuphiyawu geeyite . goday israa7eela xoossay inttena hagaadan yaagees; &quot; israa7eelatoo , hirima geetettida miishshay intte giddon de7ees . intte he miishshaa intte giddoppe diggana gakkanaashin , intte morkketu sinttan eqqanawu danddayekketa &quot; yaagees .
wontto maallado , intte zariyan zariyan shiiqite; shiiqin goday , &quot; hagaa &quot; giyo zaree , ba yaran yaran shiiqana; qassi goday , &quot; hagaa &quot; giyo yaray ba so asan asan shiiqana; qassi goday , &quot; hagaa &quot; giyo so asay issi issi asi kayan kayan shiiqana .
hegaappe guyyiyan hirima geetettidabaara oyqettida asi , babaa ubbaara taman xuugettana . ayssi giikko , godaa maachchaa i kanttidi , israa7eela asaa giddon kawushshabaa oottiis yaaga &quot; yaagiis .
yaasu wonttetta gallassi guuran denddidi , israa7eela asaa a zariyan zariyan shiishshiis; shiishshin yihudaa zaree ehettiis .
yihudaa zaree shiiqin , zaraaha yaray ehettiis; zaraaha yaray shiiqin , zimira so asay ehettiis .
zimira so asay shiiqin , wurssettan zimira na7aa na7ay , karmma na7ay akkaani ehettiis .
yaatin , yaasu akkaana , &quot; ta na7awu , godaa israa7eela xoossaa bonchcha; a galata . ane neeni oottidobaa taassi qosennan oda &quot; yaagiis .
yaagin akkaani yaasa , &quot; ee tuma ! taani godaa israa7eela xoossaa naaqqaas . taani oottidoogee hagaa:
nuuni omooddido miishshaa giddon taani issi lo77iya baabiloone biittaa kaabbaa , naa77u xeetu xaqara biraanne bagga kilo gidiya worqqaa be7aas; be7ada ekkanawu amottido gishshawu ekkaas . yaatada ta dunkkaaniyaa giddon biitta garssan qottaas; biraykka ubbaappe garssaara de7ees &quot; yaagiis .
yaagin yaasu asaa kiittin , eti dunkkaaniyaa woxxidi geliyo wode , dunkkaane giddon miishshaa qotti wottidoogaa demmidosona; biraykka miishshatuppe garssaara de7ees .
kiitettidi biida asati miishshaa dunkkaane giddoppe ekkidi , yaasukkonne israa7eela asaa ubbaakko ehiidosona; ehiidi godaa sinttan wottidosona .
hegaappe guyyiyan yaasunne israa7eela asay ubbay akkaana biraa , kaabbaa , worqqaa , a attuma naatanne macca naata , a miizzaa , haretanne dorssata , a dunkkaaniyaanne ayyo de7iyaabaa ubbaa ekkidi , metuwaa wombbaa giyoosaa ehiidosona .
ehin yaasu akkaana , &quot; ha metuwaa nu bolli ayssi ehaadii ? goday hachchi ne bollikka metuwaa ehaana &quot; yaagiis . yaagin israa7eela asay ubbay akkaananne a so asaa shuchchan caddi woridi , ayyo de7iyaabaa ubbaarakka taman xuuggiis .
eti akkaana bollan hachchi gakkanaassi de7iya daro shuchchaa keelidosona . yaatin , goday ba eexxiya hanqquwaa wodhdhiis . hachchi gakkanaashin he sohoy metuwaa wombbaa geetettidoy hegaassa .
goday yaasa , &quot; yayyoppa; hirggoppa ! olanchchata ubbaa nenaara ekkada , aaya katamaa olanawu kiya . aaya katamaa kawuwaa , a asaa , a katamaanne a biittaa taani ne kushiyan aattada immaas .
neeni yarkko katamaanne a kawuwaa xayssidoogaadan , hegaadankka aaya katamaanne a kawuwaa xayssa . gidikkonne , bonqqido omooduwaanne di7ido mehiyaa intteyyo ekkite . katamaappe guyye baggaara zuggidi naagiya olanchchata wotta &quot; yaagiis .
yaagin yaasunne olanchchati ubbay aaya katamaa olanawu denddidosona . yaasu ba olanchchatu giddoppe hasttamu sha7u gidiya mino olanchchata dooridi , qamman yeddiis .
yeddiiddi eta hagaadan yaagidi azaziis; &quot; siyite , katamaappe guyye baggaara zuggidi naagite . katamaappe haakkidi booppite; ubbaykka giigidi naagite .
taaninne tanaara de7iya asay ubbay katamaakko shiiqana . he wode aaya katamaa asay kaseegaadankka nuna olana giidi kiyana; kiyin nuuni etappe baqatana .
katamaappe eti wuri kiyana gakkanaashin , nuuni etawu woxxana; yaatobare eti , kaseegaadankka israa7eelati nu sinttappe baqatoosona yaagana .
he wode intte zuggidosaappe kiyinne , katamaa oyqqi aggana; goday intte xoossay katamaa intte kushiyan aatti immana .
katamaa oyqqidoogaappe guyyiyan , goday azazidoogaadan taman xuuggite . simmi taani intteyyo odaas &quot; yaagiis .
yaagidi yaasu olanchchata yeddiis; yeddin eti zuggiyoosaa biidosona; biidi aaya katamaappe arggo baggaara de7iya beeteeleppenne aayappenne gidduwan zuggidi naagidosona . shin yaasu he galla qammi asaara issippe aqiis .
wonttetta gallassi guuran yaasu denddidi , olanchchata salppissiis; yaatidi inne israa7eela cimatinne olanchchata kaalettiiddi aaya katamaa biidosona .
aara de7iya olanchchati ubbay biidi , aaya katamaa matidosona; matidi katamaappe huuphessa baggaara dunkkaanidosona; etappenne aaya katamaappenne gidduwan wombbay de7ees .
yaasu ichchashu sha7u olanchchata efiidi , katamaappe arggo baggaara , beeteeleppenne aayappe gidduwan zugissi wottiis .
huuphessa baggaara de7iya olanchchatanne katamaappe arggo baggaara zuggi uttida olanchchata ubbaa sohuwaa sohuwaa oyttiis . he gallassi qammi yaasu he wombban aqiis .
aaya katamaa kawoy hegaa be7ido wode , inne a olanchchatinne ubbay guuran ellelli denddidi , yorddaanoosa shaafaa duge efiya ogiyaa oyqqidi , israa7eela asaara olaa gayttanawu yiidosona; shin kawoy katamaappe guyye baggaara zuggi uttida olanchchati de7iyoogaa eribeenna .
yaasunne israa7eela ubbaynne xoonettidabaa milatidi , eta sinttappe bazzo simmidi baqatidosona .
aaya kataman de7iya asay ubbay eta yedettanawu xeegettidosona . xeegettidi yaasa yedettidosona; yedettiiddi katamaappe haakkidi biidosona .
aayaaninne beeteelen de7iya asay ubbay israa7eela asaa yedettanawu wuri kiyiichchin , katamay naagiyaabi baynnan coo dooya attiis .
hegaappe guyyiyan goday yaasa , &quot; ne kushiyan de7iya tooraa aaya katamaakko zaarada mala . ayssi giikko , taani aaya katamaa ne kushiyan aattada immana &quot; yaagiis . yaagin yaasu ba tooraa katamaakko zaaridi maliis .
yaasu tooraa yaa zaaridi malaanne , zugan de7iya olanchchati bantta zuggidosaappe eesoti denddidi , katamaa geli bayidosona . gelidi oyqqidosona; sohuwaarakka katamaa taman oytti bayidosona .
aaya katamaa asay guyye simmidi xeelliyo wode , katamaa cuway saluwaa kiyidoogaa be7idosona; shin yaanne haanne baqatanawu danddayibookkona . ayssi giikko , bazzo baqatida israa7eela asay banttana yedettida eta bolli guyye simmiis .
yaasunne israa7eela asay ubbay zuggi uttida olanchchati katamaa oyqqidoogaanne cuway saluwaa kiyidoogaa be7ido wode guyye simmidi , aaya katamaa asaa woridosona .
zuggi uttida olanchchatikka katamaappe eta bolli kiyidosona . yaatin , aaya olanchchati israa7eela olanchchatun naa77u baggaara direttidosona . issi asinne paxa attennan woykko kessi ekkennan ubbaa wori wurssidosona .
shin aaya katamaa kawuwaa paxa oyqqidi , yaasukko ehiidosona .
israa7eela asay aaya katamaa asaa banttana yedettido dembban qara bisuwan butti wurssidoogaappe guyyiyan , ubbaykka guyye aaya katamaa simmidi , kataman attida asaa ubbaa qara bisuwan woridosona .
he gallassi aaya katamaa asay attumaynne maccay ubbay wuri hayqqiis; hayqqida asay muleera tammanne naa77u sha7a .
yaasu aaya kataman de7iyaabaa ubbaa mule wurssana gakkanaashin , katamaakko mali wottido tooraa duge wottibeenna .
shin goday yaasa azazidoogaadan , israa7eela asay he katamaa mehiyaanne omooduwaa banttawu ekkidosona .
yaasu aaya katamaa xuuggiis; xuuggin hachchi gakkanaassi shuchcha keelanne baysa soho gididi atti aggiis .
aaya katamaa kawuwaa omarssa gakkanaassi mittaa bollan kaqqiis . away wulliyo wode , yaasu azazin , a ahaa kaqqido mittaappe wottidosona; wottidi katamaa geliyo penggiyan olidosona; a bollan daro shuchchaa keelidosona . keelido shuchchay hachchi gakkanaassi he sohuwan de7ees .
hegaappe guyyiyan yaasu eebaala giyo deriyaa bollan godaassi israa7eela xoossaassi yarshshuwaa yarshshiyo sohuwaa gimbbiis .
godaa ashkkaray muusee israa7eela asaa azazidoogaadaaninne muuse higgiyaa maxaafan xaafettidoogaadan , yarshshiyo sohoy masettibeennanne birati bochchibeenna shuchchaappe gimbbettiis . gimbbettin an godaayyo xuuggiyo yarshshuwaanne issippetettaa yarshshuwaa yarshshidosona .
he sohuwan israa7eela asay xeellishin , yaasu muuse higgiyaa koppiyaa shuchchaa bollan xaafiis .
xaafiyo wode , israa7eela asay ubbay , israa7eela zareti , allagati , cimati , gadaawatinne daannati ubbay godaa maachchaa taabootaa tookkida leewa zare gidiya qeesetu sinttan maachchaa taabootaappe ushachcha baggaaranne haddirssa baggaara eqqidosona . etappe bagga asay bantta zokkuwaa gariizaana giyo deriyaakko zaarin , bagga asay eebaala giyo deriyaakko zaaridi eqqidosona . eti godaa ashkkaray muusee kase azazidoogaadan , israa7eela asaa anjjanawu hegaadan hanidosona .
hegaappe guyyiyan higgiyaa maxaafan xaafidoogaadan , yaasu higgiyaa qaalaa ubbaa , anjjuwaakka qanggettaakka nabbabiis .
muusee azazidobaa ubbaappe yaasu nabbabennan aggido issi qaalikka baawa . kumetta israa7eela yaa7aassi , maccaasaassi , naatussi , eta giddon de7iya allagatussaarakka ubbaassi nabbabiis .
yorddaanoosa shaafaappe arggo baggaara de7iya kawoti ubbay , gezziyan de7iyaageeti , bargguwan de7iyaageeti , meediteraane abbaa xanxxaa oyqqidi biidi liibaanoosa gakkanaashin de7iyaageeti , hiitetu , amooretu , kanaanetu , parzzetu , hiiwetunne yaabuusatu kawoti ubbay israa7eela asay xoonidoogaa siyidosona .
siyidi yaasanne israa7eela asaa olanawu baanawu issippe shiiqidosona .
gabaa7oona kataman de7iya hiiweti yaasu yarkko katamaaninne aaya kataman oottidobaa siyido wode ,
cimmanawu koyidosona . eti shinqqiyaa qachchidi curqqa joynetanne daassaa wotti sikkido eessa ogorota hariyan caanidi , yaasukko asa kiittidosona .
kiitettida asati wurida ceega maayuwaa maayidi , wotti sikkido caammaa bantta tohuwan wottidosona; eti shinqqiyaassi giidi oyqqido qumay ubbay melidaagaanne puulummidaagaa .
hegaappe guyyiyan eti yaasu dunkkaanidosaa gelggala biidi , assinne israa7eela asaassi , &quot; nuuni haaho biittaappe yiida . hay nunaara saro de7ana mala maachchaa maacetterkketii &quot; yaagidosona .
yaagin israa7eela asay hiiweta , &quot; intte nu biittan de7iya asakkonne shin , aybin eridi inttenaara maacettanee ? &quot; yaagiis .
yaagin eti yaasa , &quot; nuuni ne ashkkarata &quot; yaagidosona . yaasu , &quot; intte oonee ? awuppe yiidetii ? &quot; yaagidi oychchiis .
oychchin eti , &quot; nuuni ne ashkkarati godaa ne xoossaa woriyaa siyidi , daro haaho biittaappe yiida . i gibxxe biittan oottidobaa ubbaa nuuni siyida .
qassi yorddaanoosa shaafaappe hefintta arshsho baggaara de7iya amooretu kawota naa77aa , haseboona kawuwaa sihoonanne asttaaroota kataman de7iya baasaane kawuwaa ooga i oottidobaakka siyida .
nu dere cimatinne nu biittan de7iya asay ubbay nuna , intte baana ogiyawu shinqqiyaa oyqqidi , biidi etaara gayttite; gayttidi eta , &quot; nuuni intte ashkkarata; intte nunaara saro de7ana mala maachchaa maacetterkketii &quot; yaagite yaagidosona .
&quot; nuuni inttekko yaanawu nu sooppe shinqqiyaa ekkiyo gallassi , ha oyttay ho77ees; shin ha77i melidoogaanne puulummidoogaa be7ite !
hageeti eessa ogoroti nuuni kunttiyo wode ooratta; shin ha77i daakettidoogaa be7ite ! ogee haaho gididoogaa gaasuwan , nu maayoynne nu caammay wuriis &quot; yaagidosona .
yaagin godaa oychchennan , israa7eela asay eta shinqqiyaappe amaridaagaa ekkiis .
yaatin , yaasu eti paxa attidi banttanaara saro de7ana mala maachchaa etaara maacettiis; maacettin maabaraa kaalettiyaageetikka he maachchaa qaalaa kanttennaadan caaqqidosona .
etaara maachchaa maacettido heezzantto gallassaappe guyyiyan , ha asati eta biittan de7iya shooro gidiyoogaa israa7eela asay siyiis .
siyidi israa7eela asay heezzu gallassaa hemettidi , asati de7iyo katamata gakkiis . eta katamati gabaa7oona , kafiira , ba7erootanne qiriyaati-yi7aariima geetettoosona .
shin maabaraa sunttati etawu godaa israa7eela xoossaa sunttan caaqqido gishshawu , eta woribookkona . yaatin , kumetta maabaray sunttatu bollan zuuzummiis .
shin halaqati ubbay hagaadan yaagidosona; &quot; nuuni etayyo godaa israa7eela xoossaa sunttan caaqqido gishshawu , ha77i simmi eta bochchanawu danddayokko .
shin nuuni eta hagaadan oottana; nuuni etayyo caaqqido caaquwaa kaddin godaa hanqqoy nu bollan wodhdhennaadan , eti paxa de7ona .
eti de7ona; shin de7iiddi maabarawu ubbawu mittaa qanxxiyaageetanne haattaa tikkiyaageeta gidona &quot; yaagidosona . hegaa gishshawu gabaa7oonati sunttati giidoogaadan hanidosona .
yaasu gabaa7oona asata xeegidi , &quot; nu biittan de7iiddi , nuuni daro haaho biittaappe yiida giidi , aybissi nuna cimmidetii ?
intte hegaa hanido gishshawu qanggettideta; intte merinawu ta xoossaa keettan mitta qanxxiyaanne haattaa tikkiya aylle gidana &quot; yaagiis .
eti yaasuyyo zaaridi hagaadan yaagidosona; &quot; nuuni ne ashkkarati goday ha biittaa ubbaa intteyyo immanaadaaninne an de7iya asaa ubbaa intte sinttappe xayssanaadan ba ashkkaraa muusa azazidoogaa geeshshidi siyida . hegaa gishshawu intteppe nu shemppuwawu daro yayyidi hagaa oottida .
ha77i simmi nuuni ne kushiyan de7oos . nuna neeyyo lo77onne suure milati beettaadan ootta &quot; yaagidi zaaridosona .
yaatin , yaasu eta israa7eela asay worennaadan ashshiis .
he gallassi yaasu gabaa7oona asata israa7eela maabaraassinne godaayyo yarshshiyoosaassi mittaa qanxxanaadaaninne haattaa tikkanaadan oottiis; oottin eti hachchi gakkanaassi goday asay baayyo goynnanaadan doorido sohuwan awaaninne hegaadan oottiiddi de7oosona .
yaasu kase yarkko katamaa olidi bashshidoogaadaaninne eta kawuwaa woridoogaadan , aaya katamaa olidi muleera bashshidoogaanne eta kawuwaakka woridoogaa yerusalaame kawoy adoonixedeqi siyiis . qassi gabaa7oona asay israa7eela asaara saro de7anawu maacettidoogaanne ha77i etaara issippe de7iyoogaa siyiis .
siyidikka a asaykka keehi yayyiis . ayssi giikko , gabaa7oona katamay kawotu katamatuppe issuwaa mala gita katama; qassi he katamay aaya katamaappe darees; an de7iya attumaasaykka mino .
yaatin , yerusalaame kawoy adoonixedeqi , kebroona kawuwaa hohaamassi , yarmmuuta kawuwaa piiraamassi , laakisha kawuwaa yaafi7assinne , egiloona kawuwaa dabiirassi hagaadan yaagidi kiittiis;
&quot; gabaa7oona katamaa asay yaasuuranne israa7eela asaara saro de7anawu maacettido gishshawu , etaara olettanawu yiidi tana maadderkketii &quot; yaagiis .
hegaappe guyyiyan amooretu kawoti ichchashati yerusalaame kawoy , kebroona kawoy , yarmmuuta kawoy , laakisha kawoynne egiloona kawoy bantta olanchchata issippe gattidosona . bantta olanchchata ubbaa ekkidi pude biidi , gabaa7oona katamaa dooddidi olidosona .
gabaa7oona asay gelggalan dunkkaanida yaasukko kiittidi , &quot; nuna ne ashkkarata aggoppa; eesuwan nuukko yaada nuna ashsha . gezziyan de7iya amooretu kawoti ubbay nuna olanawu bantta olanchchata issuwaa oottido gishshawu , neeni nuna maadda &quot; yaagidosona .
yaagin yaasu , aara de7iya olanchchati ubbaynne mino asati ubbay gelggalappe denddidi biidosona .
biishin goday yaasa , &quot; etawu yayyoppa ! taani eta ne kushiyan aattada immaas . etappe issoynne nenaara eqettanawu danddayenna &quot; yaagiis .
hegaappe guyyiyan yaasu gelggalappe qamma ubban hemettiiddi aqidi , eti akeekennan de7ishin eta bolli woraajjiis .
goday israa7eela asaa sinttan etawu wozanaa kahaa bashshiis; yaatin , israa7eela asay etappe daro asaa gabaa7oonan woriis . israa7eelati eta beeti-horoona efiya ogiyaa oyttidi gooddiiddi , azeeqanne maqqeeda gakkanaashin buttidosona .
beeti-horoonappe duge azeeqa efiya ogiyaa oyqqidi eti israa7eela asaa sinttappe baqatishin , goday wolqqaama shachchaa saluwaappe eta bollan bukissiis . bukissin israa7eela asay bisuwan worido asaappe , shachchay worido asay qoodan dariis .
goday amooreta , israa7eela asaayyo aattidi immido gallassi , israa7eela asaa sinttan yaasu godaa , &quot; awa ayfee gabaa7oonan bollan wullennan takko . aginaykka ayyaaloona zanggaaraa bollan eqqi bayo &quot; yaagiis .
yaagin israa7eela asay bantta morkketa xoonana gakkanaashin , away wullennan takkiis . aginaykka ba de7iyoosaappe qaaxxibeenna . hegee yaashaara maxaafan xaafetti uttiis . away saluwaassi giddo ginan qaaxxennan eqqiis; issi gallassa ubbaa away wullennan takkiis .
goday asi yootidobaa siyido he gallassaa mala gallassi hegaappe kase gidinkka , hegaappe haa simminkka mulekka de7ibeenna . tumukka goday israa7eela asaassi olettiis .
hegaappe guyyiyan yaasunne israa7eela olanchchati ubbay bantta dunkkaanidosaa gelggala simmidosona .
he amooretu kawoti ichchashati baqatidi , maqqeeda katamaa matan de7iya gonggoluwaa giddon qosettidosona .
qosettin yaasussi , &quot; ichchashu kawoti , maqqeeda katamaa matan de7iya gonggoluwaa giddon qosettidaageeta demmida &quot; yaagidi odidosona .
odin yaasu , &quot; gita shuchchata gonddorssidi , gonggoluwaa penggiyaa gorddite; gorddidi eta naagana mala , asa yan wottite .
shin intte yan gam77oppite; intte morkketa gooddiiddi , guyyeera eta olite , eta eta katamaa gelissoppite . goday intte xoossay eta intte kushiyan aattidi immiis &quot; yaagiis .
bantta gimbbettida katamata baqatidi gelida amara asati attin , hinkko asaa ubbaa yaasunne israa7eela asay wurssi woridosona .
hegaappe guyyiyan , asay ubbay saruwan simmidi , yaasu dunkkaanidi de7iyo maqqeeda giyoosaa yiis . heedeppe doommin israa7eela asaa bollan issi qaalaanne qaattida asi baawa .
hegaappe guyyiyan yaasu , &quot; gonggoluwaa penggiyaa dooyidi , he ichchashu kawota kessidi , tawu haa ekki yiite &quot; yaagiis .
yaagin gonggoluwaa giddoppe yerusalaame kawuwaa , kebroona kawuwaa , yarmmuuta kawuwaa , laakisha kawuwaanne egiloona kawuwaa kessidi akko ehiidosona .
eti he kawota yaasukko ehiido wode , yaasu israa7eela asaa ubbaa baakko xeesiis; xeesidi banaara biida ola gadaawata , &quot; haa yiite; yiidi intte tohuwan ha kawotu qooriyaa yedhdhite &quot; yaagiis . yaagin yiidi bantta tohuwan eta qooriyaa yedhdhidosona .
yaatin , yaasu eta , &quot; yayyoppite; hirggoppite; minnitenne xalite . intte olettiyo intte morkketa ubbaa goday hagaadan oottana &quot; yaagiis .
hegaappe guyyiyan yaasu ichchashu kawota woriis; woridi ichchashu mittaa bollan kaqqiis; kaqqin eti omarssi gakkanaassi kaquwan pe7idosona .
away wulliyo wode , yaasu azazin eta mittaappe wottidosona; wottidi eti kase qosettidi de7ido gonggoluwaa giddo olidosona . yaatidi gonggoluwaa penggiyaa gita gita shuchchata gonddorssidi gorddidosona . he shuchchati hachchi gakkanaassikka yan de7oosona .
he gallassi yaasu maqqeeda katamaa oyqqiis; oyqqidi katamaa muleera xayssiis; kataman de7iya asaa ubbaa issuwaanne ashshennan wurssi woriis . yarkko katamaa kawuwaa kase woridoogaadan , maqqeeda katamaa kawuwaakka woriis .
hegaappe guyyiyan yaasunne aara de7iya asay israa7eela asay ubbay maqqeeda katamaappe liibina giyo katamaa biidi olidosona;
goday he katamaakka katamaa kawuwaakka israa7eela asaa kushiyan aattidi immiis . yaasu issuwaanne ashshennan , kataman de7iya asaa ubbaa qara bisuwan busakkiis . yarkko katamaa kawuwaa kase woridoogaadan , liibina katamaa kawuwaakka woriis .
hegaappe guyyiyan yaasunne aara de7iya israa7eela asay ubbay liibina katamaappe laakisha katamaa biidosona; biidi he katamaa dooddidi olidosona .
goday laakisha katamaa israa7eela asaa kushiyan aattidi immiis; immin yaasu he katamaa naa77antto gallassaara oyqqiis; oyqqidi liibina katamaa oottidoogaadan laakisha katamaakka oottiis; he kataman de7iya asaa ubbaa qara bisuwan busakkiis .
he wode , gezeera katamaa kawoy horaami , laakisha katamaa kawuwaa maaddanawu yiis; shin yaasu akka a asaakka xooniis; etappe issi asinne paxa attibeenna .
hegaappe simmidi , yaasunne aara de7iya israa7eela asay ubbay laakisha katamaappe egiloona katamaa biidosona; biidi he katamaa dooddidi olidosona .
he gallassi egiloona katamaa oyqqidosona; oyqqidi qara bisuwan busakkidosona . laakisha katamaa oottidoogaadan , egiloona kataman de7iya asa ubbaa wurssi woridosona .
hegaappe guyyiyan yaasunne aara de7iya israa7eela asay ubbay egiloonappe kebroona biidosona; biidi kebroona olidosona .
olidi he katamaa , eta kawuwaanne he katamaa yuushuwan de7iya qeeri katamata oyqqidosona . etan de7iya asaa ubbaakka qara bisuwan busakkidosona . issi asakka ashshibookkona . yaasu egiloona oottidoogaadan he katamaakka oottiis; etan de7iya asaakka wurssi woriis .
hegaappe guyyiyan yaasunne aara de7iya israa7eela asay ubbay dabiira katamaa simmidi olidosona .
eti he katamaakka , kawuwaakka , katamaa yuushuwan de7iya qeeri katamatakka ubbaa oyqqidosona; oyqqidi etan de7iya asaa ubbaa issuwaanne ashshennan wurssi woridosona . yaasu kebroona katamaanne liibina katamaanne a kawuwaa oottidoogaadan , dabiira katamaanne a kawuwaa oottiis .
yaasu biitta ubbaa , gezziyaa neegeeba bazzuwaa , garaanne bargguwaa , eta kawotuurakka oyqqiis . oyqqidi goday israa7eela xoossay azazidoogaadan , biittaa bollan paxa shemppoora de7iya asa ubbaa issuwaanne ashshennan wurssi woriis .
yaasu eta qaadeesa-barnneppe doommidi biidi gaaza gakkanaassi , qassi goshena biitta ubbaappe doommidi biidi gabaa7oona gakkanaassi muliyaa xooniis .
goday , israa7eela xoossay israa7eela asaassi olettido gaasuwan , yaasu he kawota ubbaa eta biittaarakka issi dentta olan xooniis .
hegaappe guyyiyan yaasunne israa7eela asay ubbay bantta dunkkaanidosaa gelggala simmidosona .
haxoora katamaa kawoy yaabini israa7eela asay xoonidoogaa siyido wode , madoona katamaa kawuwaa yobaabassi , shimiroona katamaa kawuwaassi , akishaafa katamaa kawuwaassi ,
huuphessa baggaara gezziyan de7iya kawotussi , galiila abbaappe tohossa yorddaanoosa wombban de7iya kawotussi , arggo baggaara bargguwan de7iya kawotussinne arggo baggaara de7iya doora kawuwaassi asaa kiittiis .
qassi arshsho baggaaranne arggo baggaara de7iya kanaanetussi , amooretussi , hiitetussi , parzzetussi , gezziyan de7iya yaabuusatussinne mixiphpha biittan hermmoone deriyaappe garssaara de7iya hiiwetussi kiittiis .
kiittin eti ubbay bantta olanchchata denttidi , israa7eela olanawu issippe gayttidosona . he olanchchati paratuuranne paraa gaaretuura gayttidi , qoodin wurenna abbaa doona shafiyaadan corattidosona .
he kawoti ubbay bantta wolqqaa issippe gattidi , israa7eela asaa olanawu merooma giyo haattaa matan dunkkaanidosona .
goday yaasa , &quot; neeni etayyo yayyoppa ! taani wontto hannoode eta ubbaakka worada , israa7eela asaassi aattada immana . neeni eta parata ubbaa gilddayana; eta paratu gaaretakka taman xuuggana &quot; yaagiis .
yaagin yaasunne a olanchchati ubbay eti akeekennan de7ishin merooma haattaa matan eta bolli puttu giidi , eta olidosona .
goday eta israa7eelatu kushiyan aattidi immiis . immin eta xoonidi , gita sidoona giyo biitti , misirafoota-maymanne arshsho baggaara de7iya mixiphpha wombbaa gakkanaashin yedettidosona . etappe issi asanne ashshennan woridosona .
yaasu goday a azazidoba ubbaa eta bollan poliis; eta paratakka gilddayiis; eta paraa gaaretakka taman xuuggiis .
hegaappe guyyiyan yaasu guyye simmidi , haxoora giyo katamaa xoonidi oyqqiis; oyqqidi he katamaa kawuwaa bisuwan woriis . he wode haxoora katamay he kawotetta ubbawu huuphe katama .
israa7eela asay he kataman de7iya asa ubbaa qara bisuwan woriis . shemppoora paxa de7iyaabaa ubbaa issuwaanne ashshennan wurssi woridosona . yaasu haxoora katamaakka taman xuuggiis .
godaa ashkkaray muusee azazidoogaadan , yaasu he kawotu katamatanne eta kawota ubbaa omooddiis; omooddidi asaa ubbaa qara bisuwan wurssi woriis .
gidikkonne , yaasu xuuggido haxoora katamaappe attin , israa7eela asay keraa bollan keexettida katamata ubbaa xuuggibookkona .
israa7eela asay he katamatuppe bonqqido miishsha ubbaanne mehe ubbaa banttawu ekkidosona . shin asaa ubbaa xayssana gakkanaashin qara bisuwan woridosona; paxa de7iyaabaa aybakka ashshibookkona .
goday ba ashkkaraa muusa azazidoogaadan , muuseekka yaasa azaziis . azazin yaasukka azazuwaa poliis; goday muuseyyo azazidobaa ubbaappe i oottennan aggidobi aybinne baawa .
hegaadan oottidi yaasu he biittaa ubbaa , gezziyaa , neegeeba bazzuwaa ubbaa , goshena giyo biittaa ubbaa , arggo baggaara de7iya bargguwaanne yorddaanoosa garaa ekkiis .
he biittay eedooma matan de7iya halaaqa giyo deriyaappe doommidi biidi , hermmoone deriyaappe garssa baggaara de7iya liibaanoosa wombban de7iya ba7aali-gaada gakkanaassi de7iya sohota gakkees . eta kawota ubbaa yaasu omooddidi woriis .
yaasu daro wodiyaa he kawotu ubbaara olettiiddi gam77iis .
gabaa7oonan de7iya hiiwetuppe attin , hara katami issoynne israa7eelatuura saro de7ana maachchaa maacettibeenna; israa7eelati he katamata ubbaa olan xoonidi oyqqidosona .
goday muusa azazidoogaadan , yaasu eta qareti baynnan issuwaanne ashshennan wurssi woriis . ayssi giikko , eti israa7eelatuura olettanaadan goday ba huuphen eta wozanaa muumissiis .
he wode yaasu biidi , gezziyan kebroona kataman , dabiira kataman , anaaba kataman , yihudaa gezziyan ubbaaninne israa7eela gezziyan ubban de7iya anaaqe zareta adussata wori wurssiis . yaasu etanne eta katamaa muleera xayssiis .
xayssin anaaqe zaretuppe israa7eela biittan ooninne attibeenna; shin amaridaageeti gaaza , gaatenne ashddooda katamatu xalaalan attidosona .
goday muusa azazidoogaadan , yaasu biittaa ubbaa oyqqiis; oyqqidi israa7eela asaayyo eta zariyan zariyan shaakkidi immiis . hegaappe guyyiyan biittay olaappe shemppiis .
israa7eela asay yorddaanoosa shaafaappe arshsho baggaara de7iya arnnoona zanggaaraappe biidi hermmoone deriyaa gakkanaashin , qassi arshsho baggaara yorddaanoosa garaa gakkanaashin de7iya biittaa kawota ubbaa xoonidi wotti ekkiis . he xoonettida kawoti hagaappe kaallidi xaafettidaageeta .
etappe issoy , haseboona kataman uttida amooretu kawuwaa sihoona . i haaridosay arnnoona zanggaaraa lanqqiyan de7iya aaro7era katamaappe denddidi , amoonatu zawaa gakkanaassi de7iya yaabooqa shaafaa gakkees; he sohoy gala7aade giyo biittaassi baggaa .
i qassi arshsho baggaara yorddaanoosa garaappe baggaa ekkidi , galiila abbaappe biidi , beeti-yashimoota katamaara kanttidi , pisgga giyo deriyaappe garssaara baggaara de7iya maxine abbaa gakkanaassi , biittata haariis .
hegaadankka , rafaayetu zariyaappe wurssettan attida baasaane biittaa kawuwaa ooga xooniis . oogi asttaaroota katamaaninne ediraa7a kataman de7iis .
i haaridoosay hermmoone deriyaa , salaaka giyoosaa , baasaane biittaa ubbaa biidi gashuuranne maa7ika asatu zawaa gakkees; qassi gala7aade biittaappe baggaa ekkidi , biidi haseboona kawuwaa sihoona zawaa gakkanaashin de7iya biittaa gakkees .
godaa ashkkaray muuseenne israa7eela asay ha kawota xoonidosona . xoonin godaa ashkkaray muusee eta biittata roobeela zaretussi , gaada zaretussinne minaase zaretuppe baggaassi shaakkidi immiis .
yaasunne israa7eela asay yorddaanoosa shaafaappe arggo bagga biittan de7iya kawota ubbaa xoonidosona . he biittati liibaanoosa wombban de7iya ba7aali-gaadappe doommidi , tohossa baggaara eedooma matan de7iya halaaqa deriyaa gakkoosona . yaasu he biittata shaakkidi , israa7eela zaretussi laata gade oottidi immiis .
immido biittati , gezziyaa , arggo baggaara de7iya bargguwaa , yorddaanoosa garaa , yihudaa bazzuwaanne neegeeba bazzuwaa . he biittati kase hiiteti , amooreti , kanaaneti , parzzeti , hiiwetinne yaabuusati de7ido sohota .
israa7eela asay xoonido kawoti hageeta; yarkko kawuwaa , beeteele matan de7iya aaya kawuwaa ,
yerusalaame kawuwaa , kebroona kawuwaa ,
yarmmuuta kawuwaa , laakisha kawuwaa ,
egiloona kawuwaa , gezeera kawuwaa ,
dabiira kawuwaa , gedeera kawuwaa ,
horima kawuwaa , araada kawuwaa ,
liibina kawuwaa , adulaama kawuwaa ,
maqqeeda kawuwaa , beeteele kawuwaa ,
taappuha kawuwaa , hefeera kawuwaa ,
afeeqa kawuwaa , lasharoona kawuwaa ,
madoona kawuwaa , haxoora kawuwaa ,
shimirooni-maroona kawuwaa , akishaafa kawuwaa ,
taa7inaaka kawuwaa , magiddo kawuwaa ,
qaadeesa kawuwaa , qarmmeloosan de7iya yoqina7aama kawuwaa ,
doora gezziyan de7iya doora kawuwaa , gelggalan de7iya goyma kawuwaanne
tirxxa kawuwaa . eti muleera hasttamanne isiini kawota .
yaasu cimidi , wodiyaa keehippe sugido wode , goday ayyo , &quot; neeni cimadasa; wodiyaakka keehi sugadasa . shin oyqettennan attida daro biittay bironkka de7ees .
oyqettibeenna biittati hageeta: pilisxxeematu biittaanne gashuuratu biittaa ubbaa .
gibxxeppe arshsho baggaara de7iya shihoora shaafaappe doommidi , huuphessa baggaara de7iya eqiroona biittaa gakkanaassi de7iya biittati ubbay kanaane biittan qoodettoosona . ichchashu pilisxxeema kawoti haariyo katamati gaaza , ashddooda , asqqaloona , gaatanne eqiroona geetettiyaageeta . aawetu biittaykka biron oyqettibeenna .
tohossa baggaara kanaanetu biittay ubbay , sidoonatussi de7iya ma7aara giyoosaappe denddidi biidi , amooretu biittan de7iya afeeqa katamaa gakkanaassikka oyqettibeenna .
gebaalatu biittaynne arshsho baggaara liibaanoosa biittay ubbay , hermmoone deriyaappe garssa baggaara de7iya ba7aali-gaada katamaappe biidi , hamaata pinuwaa gakkanaassi biron oyqettibeenna .
liibaanoosappe biidi misirafoota-mayma gakkanaassi de7iya gezziyan de7iya sidoonatu biittaykka oyqettibeenna . taani ta huuphen israa7eela asaa sinttappe eta laaggada kessana . taani nena azazidoogaadan , neeni ha biittata israa7eela asaayyo gade oottada shaakka .
ha77i neeni ha biittaa uddufun zaretussinne minaase zaretuppe baggaassi shaakka &quot; yaagiis .
minaase zaretuppe baggati , roobeela zaretinne gaada zareti godaa ashkkaray muusee yorddaanoosa shaafaappe hefintta arshsho baggaara etayyo bazzi wottido biittaa ekkidosona .
eta biittay arnnoona zanggaaraa lanqqiyan de7iya aaro7era katamaappe denddidi , he zanggaaraa giddon de7iya katamaa oyqqidi , medaaba giyo gezziyaa kanttidi biidi , diboona gakkees .
qassi haseboonan uttidi haariya amooretu kawuwaa sihoona katamatu ubbaa oyqqidi biidi , amoonatu zawaa gakkees .
hegaadankka , qassi gala7aade biittaa , gashuuratu biittaa , maa7ikatu biittaa , hermmoone deriyaa ubbaanne salaaka gakkanaashin de7iya baasaane biittaa gakkees .
asttaaroota katamaaninne ediraa7a kataman de7idi haariya , rafaayetu zariyaappe wurssettan attida baasaane kawuwaa ooga biittaa ubbaa oyqqiis . muusee he asaa ubbaa xoonidi , eta biittaappe laaggidi kessiis .
shin israa7eela asay gashuura asaanne maa7ika asaa biittaappe kessibookkona; hegaa gishshawu eti hachchi gakkanaassi israa7eela asaa giddon de7oosona .
muusee leewa zaretu xalaalaayyo laattiyo biittaa immibeenna . goday muuseyyo giidoogaadan , godaassi israa7eela xoossaassi taman xuuggiyo yarshshuwaa yarshshiyoogee etayyo laata .
muusee roobeela zaretuyyo eta yaran yaran biittaa shaakkidi immiis .
eta biittay arnnoona zanggaaraa lanqqiyan de7iya aaro7era katamaappe denddidi , he zanggaaraa giddon de7iya katamaa oyqqidi , medaaba gezziyaa gakkees .
qassi haseboona , gezziyan de7iya katamata , diboona , baamooti-ba7aala , beetiba7aali-me7oona ,
yahaaxa , qidemoota , mefa7aata ,
qiriyaatayma , siibima , zanggaara giddon de7iya keraa bolli de7iya xeereta-shaahara ,
beeti-pa7oora , pisgga deriyaappe garssaara de7iya biittaanne beeti-yashimoota geetettiya katamata ubbaa gakkees .
hegaadankka , qassi gezziyan de7iya katamatanne haseboona katamaa haarida amooretu kawuwaa sihoona biittaa ubbaa gakkees . muusee kawuwaa sihoonanne midiyaamatu halaqata eewa , reqeema , xuura , huuranne rebaa7a xooniis; hageeti sihoonappe garssaara he biittaa haariyaageeta .
israa7eela asay olan worido asaappe haraa , shareechchuwaa , ba7oora na7aa bala7aamakka bisuwan woridosona .
roobeela zaretu zaway yorddaanoosa shaafaa . ha katamatinne eta heeran de7iya moottati roobeela zareta eta yaran yaran gakkidaageeta .
muusee gaada zaretuyyo eta yaran yaran biittaa shaakkidi immiis .
eta biittay yaa7izeera , gala7aaden de7iya katamata ubbaanne amoonatu biittaappe baggaa ekkidi , raabappe arshsho baggaara de7iya aaro7era gakkees .
hegaadankka , haseboonappe denddidi , raamoota-mixiphphanne bexoniima gakkees; qassi maahinaymappe denddidi biidi , lodabaara zawaa gakkees .
yorddaanoosa wombbaassi gidduwan haseboona kawuwaa sihoona kawotettaappe attidaageeta , beeti-haraama , beeti-niimira , sukkotanne xafoona geetettiya katamata ekkees . arggo baggaara eta zaway yorddaanoosa shaafaa gididi biidi , galiila abbaa gakkees .
he katamatinne eta heeran de7iya moottati gaada zaretuyyo eta yaran yaran gakkidaageeta .
muusee minaase zaretuppe baggaayyo eta yaran yaran biittaa shaakkidi immiis .
eta biittay maahinaymanne baasaane biittaa ubbaa xaaxi waaxees; baasaane kawuwaa ooga kawotettaa ubbaanne baasaanen de7iya usuppun tammu yaa7iira katamata oyqqees .
qassi gala7aadeppe baggaanne baasaanen ooga kawotettaayyo huuphe gidida asttaarootanne ediraa7a geetettiya katamata gakkees . he ubbay minaase na7aa maakiira zaretuppe baggatussi , eta yaran yaran gakkidaagaa .
yorddaanoosappe hefinttaara , yarkkoppe arshsho baggaara de7iya moo7aaba dembban de7iiddi muusee shaakkidi immido biittay hagaa .
shin muusee leewa zaretuyyo laattiyo biittaa immibeenna; kase goday etawu giidoogaadan , goday israa7eela xoossay eta laata .
qeesee el77aazari , nawe na7ay yaasunne israa7eela zaretu halaqati , kanaane biittaa eta yaran yaran shaakkin , eta gakkida heerati hagaappe kaallidi xaafettidaageeta .
goday muuse baggaara azazidoogaadan , eta laata biittay uddufunanne bagga gidiya zaretuyyo saaman shaahettiis .
ayssi giikko , muusee naa77anne bagga gidiya zaretuyyo yorddaanoosa shaafaappe hefintta arshsho baggaara kase biittaa immi wottiis; shin leewa zaretuyyo eta gidduwan laata biittaa immibeenna .
yooseefa naati minaasanne efireema geetettidi naa77u zare gididosona . muusee leewa zaretussi laata biittaa immibeenna; shin hegaa gishshaa etawu de7iyo katamatanne eti bantta mehiyaa wudiyaanne dorssaa wudiyaa heemmiyo hentta gadeta immiis .
goday muusa azazidoogaadan , israa7eela asay biittaa shaakkidi ekkiis .
issi gallassi yihudaa asay yaasukko gelggali shiiqidosona; shiiqin etappe issoy , qeniiziyaa yifune na7ay kaaleebi yaasa hagaadan yaagiis; &quot; nuuni qaadeesa-barnnen de7iyo wode , goday xoossaa asa gidiya muuseyyo nebaanne tabaa odidoogaa eraasa .
godaa ashkkaray muusee biittaa wochchada yaanaadan , qaadeesa-barnneppe tana kiittiyo wode , taayyo layttay oytama . he wode taani ayyo ammanettiya oduwaa ehaada odaas .
taani godaa ta xoossaa polo kaallaas; shin tanaara biida asati asaa wozanaa yashshan maashissidosona .
he gallassi muusee , neeni godaa ta xoossaa polo kaallido gishshawu , ne tohoy yedhdhido biittay merinawu neessinne ne zariyaassi laattiyo biittaa gidana giidi caaqqiis .
&quot; ane akeeka; goday ha yohuwaa muuseyyo haasayoosappe , oytamanne ichchashu laytta gidiis . he wodeesappe israa7eela asay bazzuwan simerettishin , hachchi gattanawu goday tana paxa wottiis . be7a , ha77i ta layttay hosppun tammanne ichchashaa gidiis .
gidinkka ha77i tawu de7iya minotettay beni muusee tana kiittiyo wode de7iya minotettaakka mala . taani ha77ikka olettanawunne ayba gidikkonne oottanawu beni he wodeegaadan wolqqaama .
hegaa gishshawu , goday taayyo immana giido ha gezze biittaa ha77i taayyo imma . he wode , anaaqeti he biittan de7iyoogaanne eta katamatikka gitanne gimbbettidaageeta gidiyoogaa nuuni haasayishin neeni ne huuphiyawu siyadasa . shin goday tanaara gidikko , i giidoogaadan , taani eta he biittaappe yedettana &quot; yaagiis .
yaagin yaasu yifune na7aa kaaleeba anjjidi , kebroona ayyo laata oottidi immiis .
godaa israa7eela xoossaa polo kaallido gishshawu , kebroona biittay he wodeppe hachchi gakkanaassi , qeniiziyaa yifune na7aa kaaleebayyo laata biitta gidiis .
kase kebroona sunttay qiriyaati-arbbaa7a geetettees; arbbaa7a giyo bitanee anaaqetu ubbaappe aadhdhida asa . hegaappe guyyiyan , he biittay olaappe shemppiis .
yihudaa zaretussi eta yaran yaran shaakkin gakkida biittay biidi eedooma biittan zawatidi , tohossa bagga gaxan de7iya xiina giyo bazzuwaa wurssettaa gakkees .
tohossa baggaara eta zaway maxine abbaappe tohossa bagga wurssettaappe doommidi ,
akirabiima pinuwaa kanttidi , xiina bazzuwaara biidi , qaadeesa-barnne tohossaa gakkees . qassi hegaappe shaakkidi biidi , hexiroonaara kanttidi , pude adaara gakkidi , qarqqakko simmees .
hegaappe qassi aximoona kanttidi , gibxxe shaafan gayttidi biidi , meediteraane abban zawatees . tohossa baggaara de7iya yihudaa zaway hagaa .
arshsho bagga zaway maxine abbaa gididi , yorddaanoosa shaafay an geliyo sohuwaa gakkees . huuphessa zaway qassi yorddaanoosa shaafaa maxine abban geliyoosaappe doommidi ,
pude beeti-hoogila kiyidi , beeti-yorddaanoosa zanggaaraappe huuphessaara kanttidi , roobeela na7aa bohaana shuchchan zawatees .
yaatidi zaway metuwaa wombbaappe dabiira katamaa pude kiyidi , wombbaappe tohossa baggaara de7iya adumiima pinuwaa sintta baazzan de7iya gelggalakko huuphessi m irqqettees . hegaappe qassi enishemeesha giyo pulttuwaa kanttidi , eniroogeela giyoosan zawatees .
hegaappe hinnooma zanggaaraa kanttidi , yaabuusatu katamay yerusalaamee de7iyo keraappe tohossa baggaara kanttidi , deriyaa huuphiyaa kiyees; he deree hinnooma zanggaaraappe arggo baggaaranne rafayma wombbaappe huuphessa baggaara de7ees .
he deriyaa huuphiyaappe sinttawu biidi , nefttooha haattaa pulttuwaa kanttidi , efiroona deriyan de7iya katamatukko kiyees . hegaappe qassi duge baa7aala woykko qiriyaati-yi7aariima geetettiya katamaakko simmees;
baa7aalappe qassi arggo baggaara de7iya se7iira deriyaakko mirqqettees . hegaappe qassi huuphessa baggi yi7aariima woykko kisaloona geetettiya deriyaa gakkidi , appe duge beeti-shemesha wodhdhidi , timina kanttidi bees .
he zaway eqiroona huuphessa baggaara de7iya pudettan zawatidi , shikaroonakko mirqqettees; hegaappe baa7aala deriyaara kanttidi , yaabini7eelan zawatees . he huuphessa bagga zaway meediteraane abban zawatees .
arggo baggaara de7iya zaway meediteraane abbaayyo gaxan zawatees . yihudaa zareti bantta yaran yaran ekkidi de7idoy ha zawati zaarin de7iya sohotuuna .
goday a azazidoogaadan , yaasu yifune na7aa kaaleeba gakkiya shaahuwaa yihudaa biittaappe qiriyaati-arbbaa7a geetettiya kebroona immiis . arbbaa7i anaaqe aawaa .
kaaleebi anaaqe zareta , sheshaaya , ahimaananne talmmaaya geetettiya heezzu yarata kebroonappe kessiis .
hegaappe denddidi , dabiira giyo kataman de7iya asaa olanawu biis; dabiira katamay kase qiriyaati-sefera geetettees .
kaaleebi , &quot; qiriyaati-sefera olidi oyqqiya uraassi taani ta na7iyo akiso immana &quot; yaagiis .
yaagin kaaleeba ishaa qanaaza na7ay otini7eeli he katama olidi oyqqiis; oyqqin kaaleebi ba na7iyo akiso ayyo immiis .
akisa otini7eela geliyo wode , i aaway iyyo gade immanaadan woossana mala otini7eeli o zoriis . zorin a baquluwaappe wodhdhaasu; wodhdhin kaaleebi o , &quot; ay koyay ? &quot; yaagidi oychchiis .
oychchin a , &quot; taayyo woytuwaa imma . neeni kase taayyo immido biittay qa77e gidido gishshawu , haatta pulttota taayyo immarkkii &quot; yaagaasu . yaagin kaaleebi iyyo killi pulttuwaakka hirkki pulttuwaakka immiis .
yihudaa zareti bantta yaran yaran laattido laatati hagaappe kaallidi xaafettidaageeta .
tohossa bagga gaxan eedooma zawaa matan de7iya yihudaa asaa katamati qabxxi7eela , edeera , yaagura ,
qiina , dimoona , adi7aada ,
qedeesha , haxoora , yitinaana ,
ziifa , xelema , ba7aaloota ,
haxoori-hadaata , qiriyooti-hexiroona woykko haxoora ,
amaama , shamaa7a , molaada ,
haxaari-gaadda , heshimoona , beeti-phaleexa ,
haxaari-shu7aala , berssaabeha , biiziyootiyaa ,
baa7aala , iyuuma , exeema ,
elttolaada , kasiila , horima ,
xiqilaaga , madimaana , sanssaana ,
lebaawoota , shilihiima , aynanne rimmoona . ha katamati bantta moottatuura issippe laatamanne uddufuna .
garan de7iya katamati eshttaa7oola , xor77a , ashiina ,
zaanooha , engganiima , taappuha , enaama ,
yarmmuuta , adulaama , sooko , azeeqa ,
shaa7irayma , aditayma , gadeeranne gaderootayma . ha katamati bantta moottatuura issippe tammanne oydda .
qassi yihudaa katamati xinaana , hadaasha , migidaala-gaada ,
diili7aana , mixiphpha , yoqiti7eela ,
laakisha , boxiqaata , egiloona ,
kaboona , laahimaasa , kitiliisha ,
gaderoota , beeti-daagoona , naa7imaananne maqqeeda . ha katamati bantta moottatuura issippe tammanne usuppuna .
qassikka liibina , eteera , ashaana ,
yifttaaha , ashiina , naxiiba ,
qa7iila , akiziibanne mareesha . ha katamati bantta moottatuura issippe uddufuna .
hegaadankka , qassi eqiroona katamaa ba heeran de7iya qeera katamatanne moottata ubbaa .
ashddooda matan eqiroonappe biidi , meediteraane abbaa gakkanaassi de7iya katamatanne eta moottata ubbaa .
qassi ashddooda katamaanne a moottata , gaaza katamaanne a moottata , biidi gibxxe shaafaanne meediteraane abbaa lanqqiyaa gakkanaassi de7iya sohota .
gezziyan de7iya katamatikka shamiira , yattira , sooko ,
daana , qiriyaati-sefera woykko dabiira ,
anaaba , eshttamoo7a , aniima ,
goshena , holoonanne giilo . ha katamati bantta moottatuura issippe tammanne isiino .
qassi araba katamaa , duuma , esh77aana ,
yaaniima , beeti-taappuha , afeeqa ,
humixa , kebroona woykko qiriyaati-arbbaa7anne xi7oora . ha katamati bantta moottatuura issippe uddufuna .
qassikka maa7oona , qarmmeloosa , ziifa , yuuxa ,
iziraa7eela , yoqidi7aama , zaanooha ,
qayna , gib77anne timina . ha katamati bantta moottatuura issippe tamma .
qassi halihuula , beetixuura , gadoora ,
ma7iraata , beeti-anootanne elttiqoona . ha katamati bantta moottatuura issippe usuppuna .
hegaadankka qassi qiriyaati-ba7aala woykko qiriyaati-yi7aariimanne raaba . ha katamati bantta moottatuura issippe naa77a .
bazzuwan qassi beeti-aaraba , middiina , sekaaka ,
nibishaana , maxine katamaanne enggaada . ha katamati bantta moottatuura issippe usuppuna .
gidikkonne , yihudaa asay yerusalaamen de7iya yaabuusata kessanawu danddayibookkona . hegaa gishshawu yaabuusati hachchi gakkanaassikka yihudaa asaara issippe yerusalaamen de7oosona .
yooseefa zerettata gakkida biittay tohossa baggaara yarkko katamaa matan de7iya yorddaanoosa shaafan doommees; yarkko pulttotuppe arshsho bagga gaxaappe denddidi biidi , bazzuwaa kanttidi , gezziyaa pude kiyidi , biidi beeteele gakkees .
beeteeleppe denddidi , arkketu biittan de7iya axaaroota katamaa kanttidi , looza gakkees .
hegaappe arggo baggi yaafileexatu biittaa duge wodhdhidi , hirkki beeti-horoona giyoosaara kanttidi , hegaappe gezeeraara biidi , meediteraane abban zawatees .
yooseefa zeretta gidiya minaase zaretinne efireema zareti banttana gakkiya biittaa laattidosona .
efireema zareta eta yaran yaran gakkida biittay hagaa; eta gakkida biittaa zaway arshsho baggaara de7iya axaarooti-addaarappe denddidi , qommo beeti-horoona kanttees;
hegaappe simmidi meediteraane abban zawatees . qassi huuphessa baggaara de7iya zaway mikimataatappe arshsho baggi taa7anaati-shiilokko simmidi , arshsho baggaara de7iya yaanooha gakkees .
yaanoohappe duge axaarootanne na7araata wodhdhidi , yarkko gakkees; wurssettay yorddaanoosa shaafan zawatees .
gaxa zaway taappuhappe doommidi biidi , arggo baggaara de7iya qaana shaafaa xanxxaa oyqqidi biidi , meediteraane abban zawatees . efireema zareti bantta yaran yaran laattido biittay hagaa .
hegee minaase zaretu biittaappe efireema zaretussi immido katamatanne eta moottata ubbaa gujjennan de7ishiina .
shin efireema zareti gezeera kataman de7iya kanaane asata kessibookkona . yaatin , kanaane asati hachchi gakkanaassi efireema zaretu giddon de7oosona . shin efireema zareti eta aylleyidi ootissoosona .
yooseefa bayra na7aa minaase zaretuyyo imettida biittay hagaa . gala7aade aaway maakiiri minaasessi bayra na7aa; maakiira yarati mino olanchcha gidido gishshawu , gala7aadenne baasaane biittata ekkidosona .
yorddaanoosa shaafaappe arggo baggaara de7iya biittay hankko attida minaase asaayyo imettiis; he yaratikka abi7eezera , heleeqa , asiri7eela , shekeema , hefeeranne shamidaa7a . yooseefa na7aa minaase yara gidiya attumaageeti hageeta .
xalofihaadi hefeera na7aa; hefeeri gala7aade na7aa; gala7aadee maakiira na7aa; maakiiri minaase na7aa . xalofihaadayyo macca naatuppe attin , attuma naati baawa; a macca naati maahilo , no7o , hoogilo , milkkonne tirxxo geetettoosona .
eti qeesiyaa el77aazarakko , nawe na7aa yaasukkonne halaqatukko shiiqidi , &quot; nu dabbotu giddon nuuyyookka gadiyaa shaahuwan immana mala goday muusa azazi wottiisttenne &quot; yaagidosona . yaagin goday azazidoogaadan , eta aawaa ishanttu giddon etayyookka gadiyaa immiis .
minaase yarati yorddaanoosa shaafaappe arshsho baggaara de7iya gala7aadenne baasaane bolli gujjidi , tammu saama biittaa ekkidosona .
ayssi giikko , minaase zaretuppe macca naatikka attuma naatuura issippe shaakki ekkidosona . gala7aade biittay attida minaase yaratussa gidiis .
minaase yaratu biittaa zaway aseera biittaappe doommidi , sekeemappe arshsho baggaara de7iya mikimataata gakkees . he zaway hegaappe denddidi biidi , tohossa baggaara de7iya taappuha asay de7iyoosaa xaaxi waaxees .
taappuha biittay minaasessa; shin minaase zawan de7iya taappuha katamay ba huuphen efireema zaretussa .
qassi he zaway hegaappe denddidi biidi , qaana shaafan zawatees . minaase katamatu gidduwan efireemassa gidiya katamatikka de7oosona; shin minaase zaway qaana shaafaappe huuphessa bagga gididi , biidi meediteraane abban zawatees .
shaafaappe tohossa baggaara de7iya biittay efireemassa; huuphessa baggaara de7iya biittay qassi minaasessa . minaase biittaayyo arggo bagga zaway meediteraane abbaa . qassi huuphessa baggaara aseera biittaa , arshsho baggaara yisaakoora biittaa gakkees .
yisaakooranne aseera biittatu gidduwan beetishaana , yibila7aama , doora , enddoore , taa7inaakanne magiddo geetettiya katamati bantta yuushuwan de7iya moottatuurakka minaasessa .
shin minaase zareti he katamatun de7iya asata kessanawunne katamata oyqqanawu danddayibookkona . hegaa gishshawu kanaane asati yan de7i bayidosona .
israa7eela asay minnido wode , kanaane asata wolqqan haggaazissidoogaappe attin , eta biittaappe muleera kessibookkona .
yooseefa zareti biidi yaasa , &quot; biittaa laataa shaahuwan nuussi aybissi issi saamaa xalaalaa immadii ? nuuni qoodan cora; ayssi giikko , goday nuna anjjiis &quot; yaagidosona .
yaagin yaasu eta , &quot; intte cora gidikkonne , efireema gezzee intteyyo guuxxikko , parzzetinne rafaayeti de7iyo biittaa biidi , woraa intteyyo qeexite &quot; yaagiis .
yaagin yooseefa zareti , &quot; ha gezzee nuussi gidenna; hegaa bollikka qassi beetishaana kataman , a yuushuwan de7iya moottatuuninne iziraa7eela wombban de7iya kanaanetuyyo parati goochchiyo birataa gaareti de7oosona &quot; yaagidosona .
yaagin yaasu yooseefa naatu efireemanne minaase zaretuyyo , hagaadan yaagiis; &quot; intte coranne daro wolqqaama; intteyyo issi saamaa xalaalay gidenna .
hegaa gishshawu gezze biittaakka intte ekkana . he gezzee wora gidikkokka qeexite; qeexidi wurssettaa gaxaa gakkanaassikka inttessa oottite . kanaanetuyyo parati goochchiyo birata gaareti de7ikkokka , eti mino gidikkokka , intte eta kessanawu danddayeeta &quot; yaagiis .
biittaa xoonidi oyqqidoogaappe guyyiyan , israa7eela maabara ubbay seelon shiiqiis; shiiqidi godaassi goynniyo dunkkaaniyaa yan essiis .
shin israa7eela asaappe biittaa shaakki ekkibeenna laappun zareti attidosona .
yaatin , yaasu israa7eela asaa , &quot; goday intte aawatu xoossay intteyyo immido biittaa laattennan awude gakkanaassi gam77uuteetii ?
issi issi zariyaappe heezzu heezzu asata doorite . issi issi zaree laattana biittaa hanotaa eranaadan , taani eta kiittana . kiittin eti biittaa ubbaa biidi xomoosana; xomoosidi he biittaabaa xaafi ekkidi , taakko simmidi yaana .
eti he biittaa laappun kessidi shaakkana . shin yihudaa zareti tohossa baggaara de7iya bantta biittan , yooseefa zaretikka huuphessa baggaara de7iya bantta biittan de7ana .
ha laappun kiyi shaahettida biittaa hanotaa xaafidoogaappe guyyiyan , taakko ekki yiite . ehin taani godaa nu xoossaa sinttan intteyyo saamaa yeggana .
gidikkonne , leewa zareti inttenaara saaman laattokkona; ayssi giikko , eti qeese gididi godaassi oottiyo oosoy eta laata . gaada zareti roobeela zaretinne minaase zaretuppe baggay yorddaanoosa shaafaappe arshsho baggaara , godaa ashkkaray muusee etassi immido biittaa kaseti laattidosona &quot; yaagiis .
asati biittaa hanotaa xaafanawu baanaappe kasetidi , yaasu eta , &quot; biite; biidi yuuyi be7idobaa xaafite . yaatidi taakko simmidi yiite . yin hagan seelon godaa sinttan taani intteyyo saamaa yeggana &quot; yaagidi azaziis .
azazin asati biidi , biitta ubbaa yuuyidosona . yuuyidi katamata ubbaa xaafidi , biittaa waatidi laappun kessi shaakkanaakko erissidosona . yaatidi yaasu dunkkaanidosaa seelo simmidosona .
hegaappe guyyiyan yaasu godaa sinttan seelon etassi saamaa yeggiis; yan yaasu israa7eela asaayyo biittaa eta zariyaa shaahuwaadan shaakkidi immiis .
koyro saamay biniyaama zareta eta yaran yaran gakkiis . eta gakkida biittay yihudaa zaretu biittaappenne yooseefa zaretu biittaappe gidduwan de7ees .
huuphessa baggaara eta zaway yorddaanoosa shaafaappe doommidi , yarkkoppe huuphessa baggaara de7iya pudettan zawatees; hegaappe arggo baggaara gezziyaa kanttidi , beeti-aweena bazzuwan zawatees .
hegaappe tohossa baggi simmidi , kase looza geetettiya beeteele pudettaa kanttidi , axaarooti-addaara dugettaa kanttidi , hirkki beeti-horoonappe tohossa baggan de7iya deriyan zawatees .
he zaway tohossa baggaara beeti-horoona sinttan de7iya deriyaappe arggo baggi mirqqettidi , qiriyaati-ba7aala woykko qiriyaati-yi7aariima geetettiya yihudaa zaretu kataman zawatees . arggo baggaara de7iya zaway hagaa .
tohossa bagga zaway qiriyaati-yi7aariimappe denddidi , nefttooha haattaa pulttotan zawatees .
hegaappe zaway duge biidi rafayma wombbaappe huuphessa baggan de7iya hinnooma zanggaaraappe sintta bagga keraa tohossan zawatees . hegaappe hinnooma zanggaaraa kanttidi biidi , yaabuusatu katamaa yerusalaamessinne eniroogeela katamaassi tohossa bagga pudettan zawatees .
hegaappe qassi huuphessa baggi enishemeeshakko mirqqettidi , adumiima pudettaappe sintta baggaara de7iya galilootan zawatees; hegaappe qassi roobeela na7aa bohaana shuchchawu duge wodhdhees .
hegaappe qassi beeti-aaraba huuphessa bagga pudettaara kanttidi , duge yorddaanoosa wombbaa wodhdhees .
hegaappe qassi beeti-hoogila pudettaappe huuphessa baggaara kanttidi , yorddaanoosa shaafay goggidi geliyoosaa , maxine abbaappe huuphessa bagga gaxaa gakkees . hegee tohossa bagga zawaa .
arshsho baggaara de7iya zaway yorddaanoosa shaafaa . biniyaama zareti laattido biittay ubbasaarakka zawatido zawati hageeta .
biniyaama zareti bantta yaran yaran ekkido katamati yarkko , beeti-hoogila , emeqi-qaxiixa ,
beeti-aaraba , xamarayma , beeteele ,
awiima , paara , oofira ,
kaafaari-amoona , oofinanne gebaa7a . eti muleera tammanne naa77a; eta yuushuwan de7iya moottatikka etan gujettoosona .
qassi gabaa7oona , raama , ba7eroota ,
mixiphpha , kafiira , mooxa ,
reqeema , yirphpha7eela , taraala ,
xelaa7a , eleefa , yerusalaame geetettiya yaabuusatu katamaa , gib77anne qiriyaati-yi7aariima . eti muleera tammanne oydda; eta yuushuwan de7iya moottatikka etan gujettoosona . biniyaama zareti bantta yaran yaran laattido biittay hagaa .
naa77antto saamay simoona zareta eta yaran yaran gakkiis . eta gakkida biittay yihudaa zareti laattido biittaa giddon de7ees .
eti laattido katamati berssaabeha woykko shebaa7a , molaada ,
haxaari-shu7aala , baala , exeema ,
elttolaada , batuula , horima ,
xiqilaaga , beeti-markkaboota , haxaari-suusa ,
beeti-labaa7ootanne sharuheena . eti muleera tammanne heezza; eta yuushuwan de7iya moottati etan gujettoosona .
qassi ayna , rimmoona , eteeranne ashaana . eti muleera oyddu katamata; eta yuushuwan de7iya moottatikka etan gujettoosona .
neegeeba bazzuwan de7iya baa7ilaati-ba7eera woykko raama gakkanaashin , ha katamatu yuushuwan de7iya moottata ubbaa laattidosona . simoona zareti bantta yaran yaran laattido biittay hagaa .
yihudaa zareta gakkida biittay etayyo aahuwaa darido gishshawu , appe shaakkin simoona zaretussi imettiis .
heezzantto saamay zaabiloona zareta eta yaran yaran gakkiis . eti laattido biittay sariida giyo katamaa gakkees .
hegaappe qassi arggo baggi biidi mar77ila kanttidi , biidi dabasheeta bochchiiddi biidi , yoqina7aamappe arshsho baggan de7iya shaafaa gakkees .
hara baggaara qassi sariida katamaappe arshsho baggi simmidi , kisilooti-taaboora gakkidi , dabiraataaninne yaafi7an zawatees .
hegaappe qassi arshsho baggaara gaate-hefeera , iiti-qaxiinanne rimmoona gakkidi , nee7akko mirqqettees .
huuphessa baggaara zaway hanatoona simmidi , yifttaahi7eela wombban zawatees .
yan qaxaata , naahilaala , shimiroona , yidaalanne beetaliheeme geetettiya katamatikka de7oosona . eti muleera tammanne naa77a; eta yuushuwan de7iya moottatikka etan gujettoosona .
zaabiloona zareti bantta yaran yaran laattido biittaa giddon de7iya katamatinne eta yuushuwan de7iya moottati hageeta .
oyddantto saamay yisaakoora zareta eta yaran yaran gakkiis .
eta biittaa katamati iziraa7eela , kasuloota , shuneema ,
hafarayma , shi7oona , anaharaata ,
rabbiita , qishiyoona , abeexa ,
remeeta , engganiima , enihaadanne beeti-phaxeexa .
he biittaa zaway taaboora , shahaxuumanne beeti-shemesha bochchiiddi biidi , yorddaanoosa shaafan zawatees . eti muleera tammanne usuppuna; eta yuushuwan de7iya moottatikka etan gujettoosona .
yisaakoora zareti bantta yaran yaran laattido biittaa giddon de7iya katamatinne eta yuushuwan de7iya moottati hageeta .
ichchashantto saamay aseera zareta eta yaran yaran gakkiis .
eta biittaa katamati helqqaata , hala , bexeena , akishaafa ,
alaameleka , ami7aadanne mish77aala . arggo baggaara qarmmeloosaaninne shihoori-libinaatan zawatees .
qassi arshsho baggi simmi beeti-daagoonakko mirqqettidi , zaabiloona biittaanne yifttaahi7eela wombbaa bochchiiddi biidi , beeti-emeeqanne na7i7eela gakkees . qassi huuphessa baggaara kaabula gakkees .
hegaappe qassi ebroona , rahooba , hammoonanne qaana kanttidi , sidoonan zawatees .
hegaappe qassi biittaa zaway raama simmidi , gimbbettida xiiroosa katamaa gakkees . hegaappe qassi hoosakko mirqqettidi , meediteraane abban zawatees . qassi mahalaaba , akiziiba ,
uuma , afeeqanne rahooba geetettiya katamatikka yan de7oosona . eti muleera laatamanne naa77a; eta yuushuwan de7iya moottatikka etan gujettoosona .
aseera zareti bantta yaran yaran laattido biittan de7iya katamatinne eta yuushuwan de7iya moottati hageeta .
usuppuntta saamay nifttaaleema zareta eta yaran yaran gakkiis .
eta zaway heleefappenne da7inaaniima wolaappe doommidi , adaami-neqeeba , yaabini7eelanne laaqquuma kanttidi biidi , wurssettay yorddaanoosa shaafaa gakkees .
hegaappe qassi zaway arggo baggi azinooti-taaboorakko mirqqettees; hegaappe qassi huqooqa simmidi , tohossa baggaara zaabiloona biittaaninne arggo baggaara aseera biittan zawatidi , arshsho baggaara yorddaanoosa shaafaa gakkees .
gimbbettida katamati xiddiima , xeera , haamata , raaqata , kinaareeta ,
adaama , raama , haxoora ,
qedeesha , ediraa7a , enihaxoora ,
yir77oona , migidaali7eela , horeema , beeti-anaatanne beeti-shemesha . eti muleera tammanne uddufuna; eta yuushuwan de7iya moottatikka etan gujettoosona .
nifttaaleema zareti bantta yaran yaran laattido biittan de7iya katamatinne eta yuushuwan de7iya moottati hageeta .
laappuntta saamay daana zareta eta yaran yaran gakkiis .
eti laattido biittaa katamati xor77a , eshttaa7oola , irshshemeesha ,
sha7albbiima , ayyaaloona , yitaala ,
eloona , timina , eqiroona ,
elttaaqe , gibbatoona , baa7ilaata ,
yihuda , banebaraaqa , gaate-rimmoona ,
meyarqqoona , raaqoonanne qassi yoophphe katamaa yuushuwan de7iya heerata .
daana zareti biittaa laattanawu injjetennaagaa be7ido wode , biidi laayisha katamaa olidi xoonidosona; xoonidi he kataman de7iya asaa qara bisuwan wori wurssidi , katamaa banttawu ekkidosona; ekkidi yan de7idosona . he katamaa sunttaakka laammidi , bantta aawaa daana sunttan daana giidi sunttidosona .
daana zareti bantta yaran yaran laattido biittan de7iya katamatinne eta yuushuwan de7iya moottati hageeta .
israa7eela asay biittaa shaakkidi wurssido wode , nawe na7aa yaasussi laattiyo biittaa bantta giddon immidosona .
goday azazidoogaadan , yaasu oychchin , efireema gezziyan de7iya timinaati-seraaha giyo katamaa ayyo immidosona . immin katamaa wotti yeggi keexxidi , yan de7iis .
qeesee el77aazari , nawe na7ay yaasunne israa7eela asaa zaretuyyo yaratu halaqati godaa sinttan seelon , xoossaa dunkkaaniyaa penggen saamaa yeggidi , gishido laata biittay hagaa . eti biittaa yaati shaakkidi polidosona .
hegaappe guyyiyan goday yaasa hagaadan yaagiis;
&quot; israa7eela asaayyo hagaadan yaaga; taani muuse baggaara inttena azazidoogaadan , asay baqati biidi attiyo katamata doorite .
ay asinne akeekennaaninne erennaani asa worikko , yaa baqati biidi , suuttaa achchiyaagaappe attana .
asa woridaagee he katamatuppe issuwaakko baqato; baqatidi biidi , katamaa geliyo penggiyan eqqidi , hanidabaa he katamaa cimatuyyo yooto . yootin eti bantta katamaa efiidi , i de7ana sohuwaa immin , i etaara yan de7o .
suuttaa achchiyaagee a kaallidi yiikko , he katamaa cimati a aattidi immoppona . ayssi giikko , ba shooruwaa i halchchidi , ba kase morkketettaa gishshawu woribeenna .
yaa7aa sinttan pirddawu i eqqana gakkanaassinne he wodiyan de7iya qeese ubbatu halaqay hayqqana gakkanaassi , he kataman de7o . hegaappe guyyiyan , baqatidi kiyido katamaa guyye simmidi , ba soo gelo yaaga &quot; yaagiis .
yaagin israa7eela asay nifttaaleema gezziyan , galiilan de7iya qedeeshanne a hentta gadeta , efireema gezziyan de7iya sekeemanne a hentta gadetanne yihudaa gezziyan de7iya qiriyaati-arbbaa7a woykko kebroona dummayidosona .
yorddaanoosa shaafaappe hefinttan , yarkkoppe arshsho baggaara bazzon , xoqqasan de7iya roobeela zaretu biittaappe beexera , gaada zaretu biittaappe gala7aaden de7iya raamootanne minaase zaretu biittaappe baasaanen de7iya golaana dummayidosona .
israa7eela asaa ubbaassinne eta giddon de7iya betetussi dummayido katamati hageeta; erennan de7iiddi asa worida ay asinne , yaa7aa sinttan eqqana gakkanaassi , suuttaa achchiyaagaa kushiyan hayqqennaadan , he katamatuppe issuwaakko baqatanawu danddayees .
hegaappe guyyiyan leewa zaretu yaratu halaqati qeesiyaa el77aazarakko , nawe na7aa yaasukkonne israa7eela asaa zaretuyyo yaratu halaqatukko shiiqidosona .
shiiqidosan kanaane biittan de7iya seelon eta hagaadan yaagidosona; &quot; nuuni de7ana katamatanne nu mehiyaassi hentta gadeta neeni nuussi immana mala goday muuse baggaara azaziis &quot; yaagidosona .
yaagin goday azazidoogaadan , israa7eela asay leewa zaretuyyo ha katamatanne hentta gadeta bantta biittaappe qanxxidi etawu immidosona .
koyro saamay qahaata yaratussi kiyiis . qeesiyaa aaroona zare leewati yihudaa zaretuppe , simoona zaretuppenne biniyaama zaretuppe tammanne heezzu katamata saaman ekkidosona .
attida qahaata yarati efireema zaretuppe , daana zaretuppenne minaase zaretu baggaappe tammu katamata saaman ekkidosona .
gershshoona yarati yisaakoora zaretuppe , aseera zaretuppe , nifttaaleema zaretuppenne baasaanen de7iya minaase zaretu baggaappe tammanne heezzu katamata saaman ekkidosona .
maraara yarati roobeela zaretuppe , gaada zaretuppenne zaabiloona zaretuppe tammanne naa77u katamata ekkidosona .
goday muuse baggaara azazidoogaadan , israa7eela asay ha katamatanne eta hentta gadeta leewatuyyo saaman shaakkidi immidosona .
yihudaa zaretuppenne simoona zaretuppe israa7eela asay ekkidi immido katamatu sunttay hagaappe kaallidi xaafettiis .
koyro saamay leewa zaretuppe yelettidi , qahaata yara gidida aaroona zaretussi kiyin , etawu immido katamati hageeta:
israa7eela asay yihudaa gezziyan de7iya qiriyaati-arbbaa7a woykko kebroonanne a yuushuwan de7iya hentta gadeta etayyo immidosona . arbbaa7i anaaqe aawaa .
shin he katamaa yuushuwan de7iya gadetanne moottata yifune na7aa kaaleebayyo laata oottidi immidosona .
qeesiyaa aaroona zaretuyyo asa worida asi baqati biidi attiyo kebroona katamanne a hentta gadeta , liibinanne a hentta gadeta ,
yattiranne a hentta gadeta , eshttamoo7anne a hentta gadeta ,
holoonanne a hentta gadeta , dabiiranne a hentta gadeta ,
aynanne a hentta gadeta , yuuxanne a hentta gadetanne beeti-shemeshanne a hentta gadeta , muleera uddufun katamata yihudaa zaretuppenne simoona zaretuppe ekkidi immidosona .
biniyaama zaretuppe gabaa7oonanne a hentta gadeta , gebaa7anne a hentta gadeta ,
anatootanne a hentta gadetanne almmoonanne a hentta gadeta , muleera oyddu katamata ekkidi immidosona .
aaroona zare qeesetu katamatinne eta hentta gadeti muleera tammanne heezza .
attida qahaata yarati , leewa zare gidiyaageeti efireema zaretu katamatuppe shaakkin ekkidosona .
etayyo efireema gezziyan de7iya , asa worida asi baqati biidi attiyo sekeemanne a hentta gadeta , gezeeranne a hentta gadeta ,
qibixaymanne a hentta gadetanne beeti-horoonanne a hentta gadeta , muleera oyddu katamata ekkidi immidosona .
daana zaretuppe elttaaqenne a hentta gadeta , gibbatoonanne a hentta gadeta ,
ayyaaloonanne a hentta gadetanne gaate-rimmoonanne a hentta gadeta , muleera oyddu katamata ekkidi immidosona .
minaase zaretu baggatuppe taa7inaakanne a hentta gadetanne gaate-rimmoonanne a hentta gadeta , muleera naa77u katamata ekkidi immidosona .
attida qahaata yaratu katamatinne eta hentta gadeti muleera tamma .
minaase zaretu baggatuppe asa worida asi baqati biidi attiyo , baasaanen de7iya golaana katamaanne a hentta gadetanne ba7eshttaaranne a hentta gadeta , muleera naa77u katamata ekkidi , gershshoona yara gidiya hara leewatuyyo immidosona .
yisaakoora zaretuppe qishiyoonanne a hentta gadeta , dabiraatanne a hentta gadeta ,
yarmmuutanne a hentta gadetanne engganiimanne a hentta gadeta , muleera oyddu katamata ekkidi immidosona .
aseera zaretuppe mish77aalanne a hentta gadeta , abddoonanne a hentta gadeta ,
helqqaatanne a hentta gadetanne rahoobanne a hentta gadeta , muleera oyddu katamata ekkidi immidosona .
hegaadankka nifttaaleema zaretuppe asa worida asi baqati biidi attiyo galiilan de7iya qedeeshanne a hentta gadeta , hammootanne a hentta gadeta , dooranne a hentta gadetanne qarttaananne a hentta gadeta , muleera oyddu katamata ekkidi , etayyo immidosona .
gershshoona yaratu katamatinne eta a hentta gadeti muleera tammanne heezza .
attida maraara yara gidiya leewatuyyo zaabiloona zaretuppe asa worida asi baqati biidi attiyo yoqina7aamanne a hentta gadeta , qarttanne a hentta gadeta ,
diiminanne a hentta gadetanne naahilaalanne a hentta gadeta , muleera oyddu katamata ekkidi immidosona .
roobeela zaretuppe beexeranne a hentta gadeta , yahaaxanne a hentta gadeta ,
qidemootanne a hentta gadetanne mefa7aatanne a hentta gadeta , muleera oyddu katamata ekkidi , etayyo immidosona .
qassi gaada zaretuppe asa worida asi baqati biidi attiyo , gala7aaden de7iya raamootanne a hentta gadeta , maahinaymanne a hentta gadeta ,
haseboonanne a hentta gadetanne yaa7izeeranne a hentta gadeta , muleera oyddu katamata ekkidi , etayyo immidosona .
maraara yara gidiya hara leewatuyyo shaakkin gakkida katamati muleera tammanne naa77a .
israa7eela asay laattido biittan de7iya leewatuyyo muleera oytamanne hosppun katamati eta hentta gadetuura de7oosona .
he katamatu ubbaa yuushuwan hentta gadeti de7oosona .
hegaadan oottidi , goday eta aawatuyyo immanawu caaqqido biittaa ubbaa israa7eela asaayyo immiis; immin eti laattidi , yan de7idosona .
goday eta aawatuyyo caaqqidoogaadan , eta ubba baggaarakka shemppissiis . goday eta morkketa ubbaa etayyo aatti immido gishshawu , eta morkketuppe issoynne etaara eqettanawu danddayibeenna .
goday israa7eela asaayyo immana giido lo77o qaalaa ubbaa poliisippe attin issoynne sa7an attibeenna .
hegaappe guyyiyan yaasu roobeela zareta , gaada zaretanne minaase zaretuppe baggata xeegiis .
xeegidi , &quot; godaa ashkkaray muusee inttena azazido ubbaa polideta; qassi taassikka ubbaban azazettideta .
daro wodiyaasappe hachchi gakkanaassi , intte intte ishantta yeggibeekketa; goday intte xoossay inttessi immido hadaraa polideta .
simmi goday intte xoossay etayyo giido qaalaadan , intte ishantta shemppissiis . hegaa gishshawu , godaa ashkkaray muusee intteyyo yorddaanoosa shaafaappe hefintta baggaara immido laata biittan de7iya intte soo soo simmite .
godaa ashkkaray muusee inttena azazido azazuwaanne higgiyaa mintti naagite . godaa intte xoossaa siiqite; a ogetu ubban hemettite; a azazuwaassi azazettite; aara minni oyqettite; intte kumetta wozanaappenne kumetta shemppuwaappe ayyo oottite &quot; yaagiis .
yaasu eta anjjidi yeddiiddi hagaadan yaagiis; &quot; be7ite , intte ha77i daro mehiyaa , biraa , worqqaa , nahaasiyaa , birataanne daro maayuwaa ekki duretidi , intte biittaa simmana haneeta . hegaa gishshawu intte morkketuppe omooddidoogaa , intte ishanttuura shaakki ekkite &quot; yaagiis .
hegaappe guyyiyan eti bantta soo soo biidosona . muusee minaase zaretuppe baggatussi baasaanen biittaa immi wottiis;
shin attida minaase zaretu baggatussi yaasu yorddaanoosa shaafaappe arggo baggan hara zaretuura issippe laattiyo biittaa immiis .
roobeela zareti , gaada zaretinne minaase zaretu baggati bantta laata biittaa simmidi biidosona . goday muuse baggaara azazin laattido gala7aade biittaa baanawu , kanaane biittan seelon de7iya israa7eela asaappe shaakettidosona .
roobeela zareti , gaada zaretinne minaase zaretuppe baggati yorddaanoosa shaafaa matan kanaane biittan de7iya galiloota yiido wode , shaafaa matan yarshshuwaa yarshshiyo gita sohuwaa gimbbidosona .
gimbbin , &quot; roobeela zareti , gaada zaretinne minaase zaretuppe baggati yorddaanoosa matan , galilootan , kanaane zawan , israa7eelatu baggaara yarshsho sohuwaa gimbbidosona &quot; giyoogaa israa7eelati siyidosona .
siyinne kumetta israa7eela asaa yaa7ay eta olanawu baanawu seelo giyoosan issippe shiiqiis .
shiiqidi israa7eela asay qeesiyaa el77aazara na7aa piinihaasa , gala7aade biittan de7iya roobeela zaretukko , gaada zaretukkonne minaase zaretuppe baggatukko kiittiis .
issi issi zaree ba yaratu halaqatuppe issi issi asa dooridi , tammu asaa piinihaasaara yeddiis .
roobeela zareti , gaada zaretinne minaase zaretu baggati de7iyo gala7aade biittaa biidosona . biidi eta ,
asay kumetta yaa7ay inttena hagaadan yaagees; israa7eela xoossaa bolli ayssi hagaa mala iitabaa oottidetii ? waanidi giikko , intte hara yarshsho sohuwaa intteyyo gimbbidi , godaa bolli makkalideta ! a kaalliyoogaakka aggideta !
pa7ooran nuuni oottido nagaray nuuyyo gidennee ? israa7eela yaa7aa bolli boshay wodhdhidabaa gidikkonne , hachchi gakkanaassikka nuuni he nagaraappe geeyibookko .
godaa kaalliyoogaappe hachchikka wora simmuuteetiiyye ? &quot; intte hachchi godaa bolli makkalikko , goday wontto kumetta israa7eela yaa7aa hanqqettana .
intte de7iyo biittay tunidabaa gidikko , godaa dunkkaanee eqqido biittaa haa yiidi , nunaara gadiyaa shaakkite . shin kaseppe de7iya godaa nu xoossaa yarshsho sohuwaappe hara yarshsho sohuwaa gimbbidi , xoossaa bolli makkaloppite; woykko nunakka makkalanchcha kessoppite .
zaraaha zaree akkaani hirima giidobaappe ekkidi , nagaraa oottido gishshawu , kumetta israa7eela yaa7aa bolli godaa hanqqoy wodhdhibeennee ? ba nagaraa gaasuwan hayqqiday a xalaalaa gidenna yaagees &quot; yaagidosona .
yaagin roobeela zareti , gaada zaretinne minaase zaretuppe baggati israa7eela yaratu halaqatuyyo hagaadan yaagidi zaaridosona;
&quot; wolqqaamay xoossaa godaa ! wolqqaamay xoossaa godaa ! nuuni hagaa aybissi oottidaakko i erees ! nuuni aybissi oottidaakko inttekka eranaadan koyoos . nuuni godaa bollan makkalidabanne azazettennan ixxidabaa gidikko , hachchi nuna paxa wottoppite .
nuuni godaa kaalliyoogaa aggidi , xuuggiyo yarshshuwaa , kattaa yarshshuwaanne issippetettaa yarshshuwaa yarshshanawunne yarshshiyo sohuwaa gimbbidabaa gidikko , goday nuna he awutiyaa achcho .
nuuni hegaassi gimbbibookko; nuuni yarshsho sohuwaa gimbbidoogee , sinttappe yaana layttan intte naati nu naata , inttena godan israa7eela xoossan aybee gattiyay ?
inttenoo , roobeelanne gaada zaretoo , goday nu giddooninne intte giddon yorddaanoosa shaafaa zawayiis . godan inttena gattiyaabi baawa yaaganaakkonne giidi hirggido gishshaassa . hegaadan oottidi , intte zareti nu zareta godaayyo goynnennaadan teqqennan aggokkona .
&quot; hegaa gishshawu nuuni nu giddon yarshsho sohuwaa ane gimbboos giida; shin xuuggiyo yarshshuwaassa woykko hara yarshshuwaassa gidenna .
nuuni yarshsho sohuwaa gimbbidoogee xuuggiyo yarshshuwaa , issippetettaa yarshshuwaanne hara yarshshuwaa yarshshiiddi , godaassi a dunkkaaniyan goynnana mala , hagee nu gidduwaaninne intte gidduwaani , qassi nu kaalliya yeletaa gidduwan markka gidanaassa . wodeppe intte zareti nu zareta , inttena godan gattiyaabi aybinne baawa gaanawu danddayokkona .
eti geelladan nuna woykko nu yeletaa wodeppe hegaadan giikko , nuuni etawu zaaridi , godaassi yarshshiyo sohuwaa leemisuwaa hagaa be7ite . hagaa nu aawati xuuggiyo yarshshuwaanne hara yarshshuwaa yarshshanaassa gidennan , intteppenne nuuppenne gidduwan markka gidana mala gimbbidosona yaagana .
godaa bolli makkalanaagee nuuppe haakko ! godaa nu xoossaa dunkkaaniyaa sinttan eqqida yarshshuwaasaappe haraa , xuuggiyo yarshshuwaa , kattaa yarshshuwaanne hara yarshshuwaa yarshshiyo sohuwaa gimbbidi , hachchi wora simmibookko &quot; yaagidi zaaridosona .
qeesee piinihaasinne aara de7iya israa7eela yaratu halaqati , roobeela , gaadanne minaase zareti yootidoogaa siyidi , keehi ufayttidosona .
qeesiyaa el77aazara na7ay piinihaasi roobeela , gaadanne minaase zaretussi , &quot; goday nu giddon de7iyoogaa nuuni hachchi erida; ayssi giikko , ha yohuwaa intte godaa bolli makkalanawu oottibeekketa . intte ha77i godaa qixaatiyaappe israa7eela asaa ashshideta &quot; yaagiis .
hegaappe guyyiyan qeesiyaa el77aazara na7ay piinihaasinne halaqati gala7aaden de7iya roobeelanne gaada zaretu matappe kanaanen de7iya israa7eela asaakko simmidosona; simmidi hanidabaa etayyo yootidosona .
yootidobay israa7eela asaa ufayssin , xoossaa galatidosona . qassi roobeela asatinne gaada asati de7iyo biittaa olidi bashshanawu baanawu haasayiyoogaakka aggi bayidosona .
roobeelanne gaada zareti , &quot; ha yarshsho sohoy godaa xalaalay xoossaa gidiyoogawu nu ubbaappe gidduwan markka gidana &quot; yaagidosona; yaagidi he yarshsho sohuwaa markka sunttidosona .
daro wodiyaappe guyyiyan , goday israa7eela asaa eta yuushuwan de7iya morkketu ubbaappe shemppissiis . he wode yaasu cimidi , wodiyaa keehippe sugiis .
yaatidaagee israa7eela asaa ubbaa , cimata , halaqata , daannatanne ola gadaawata issippe xeegidi , hagaadan yaagiis; &quot; taani cimada , wodiyaa keehippe sugaas .
goday intte xoossay intte gishshawu ha kawotettata ubbaa oottidobaa intte intte huuphiyawu be7ideta . intteyyo olettidaagee godaa intte xoossaattenne .
be7ite , yorddaanoosa shaafaappe doommidi arggo baggaara de7iya meediteraane abbaa gakkanaassi de7iya , attida kawotettatu biitta ubbaa , taani xayssido kawotettatu biittaarakka laata gade oottada , intte zaretuyyo taani shaakkada immaas .
goday intte xoossay eta sugananne intte sinttaappe laaggana; laaggin goday intte xoossay giidoogaadan , intte eta biittaa laattana .
&quot; hegaa gishshawu , muuse higgiyaa maxaafan xaafettida ubbaa naaganawunne oottanawu keehippe minnite; appe ushachchi haddirssi gooppite .
hagan intte giddon attida ha kawotettatuura walahettoppite . eta xoossatu sunttaa denttoppite woykko eta sunttan caaqqoppite . etayyo oottoppite woykko etayyo goynnoppite .
shin hachchi gakkanaassi intte oottidoogaadan , godaa intte xoossaa mintti oyqqite .
&quot; ayssi giikko , goday gitanne mino kawotettata intte sinttappe kessiis . inttena gidikko , hachchi gakkanaassi ooninne inttenaara eqettanawu danddayibeenna .
goday intte xoossay intteyyo giidoogaadan , i ba huuphen intteyyo olettiyo gishshawu , intteppe issi asi sha7u asaa yedettees .
godaa intte xoossaa ubbaton siiqanaagaa dogoppite .
intte guyye simmidi , kawotettatuppe hagan intte giddon attida asaara issuwaa gidikko , eta maccaasaa intteyyo , intte maccaasaa etayyo immi walahettikko ,
goday intte xoossay ha kawotettata intte sinttaappe gooddiiddi de7i bayennaagaa geeshshidi erite . shin goday intte xoossay immido ha lo77o biittaappe intte xayana gakkanaassi , eti intteyyo pirenne gite gidana; intte zokkuwaayyo lisso , intte ayfiyaayyookka aguntta gidana .
&quot; ha77i simmi taani hayqqana mataas . goday intte xoossay intteyyo immana giido lo77o ubbaappe issibinne attibeennaagaa intte ubbay intte wozanaaninne shemppuwan ereeta . i intteyyo immana giidobaappe issibinne attennan , ubbay polettiis .
goday intte xoossay intteyyo immana giido lo77obay ubbay attennan polettidoogaadan , goday intte xoossay intteyyo immido ha lo77o biittaappe inttena xayssana gakkanaassi , iita qixaatiyaa ubbaakka intte bollan hegaadan ehaana .
goday intte xoossay inttenaara maacettido maachchaa intte kanttikko , biidi hara xoossatussi oottikkonne goynnikko , godaa hanqqoy intte bolli eexxi kiyana; i intteyyo immido lo77o biittaappekka intte eesuwan xayana &quot; yaagiis .
hegaappe guyyiyan yaasu israa7eela zaretu ubbaa sekeema giyo kataman shiishshiis . cimata , halaqata , daannatanne ola gadaawata ubbaa xeegiis; xeegin eti xoossaa sinttan shiiqidosona .
yaasu asawu ubbawu hagaadan yaagiis; &quot; goday israa7eela xoossay hagaadan yaagees; beni intte aawati efiraaxiisa shaafaappe hefinttan de7idosona; eti hara xoossatussi oottidosona . etappe issoy abrahaamanne naakoora aawaa taara .
hegaappe guyyiyan intte aawaa abrahaama , he shaafaappe hefinttan de7iya biittaappe xeesada , kanaane biitta ubban kaalettaas . a zariyaakka corayaas; yisaaqakka awu immaas .
yisaaqassikka yaaqoobanne eesawa immaas . eesawassi eedooma gezziyaa laattanaadan immaas; shin yaaqoobinne a naati duge gibxxe biidosona .
&quot; guyyeppe muusanne aaroona kiittada taani yan oottidoban gibxxe biittaa asaa boshan shocaas; hegaappe guyyiyan inttena kessaas .
taani intte aawata gibxxeppe kessin , zo7o abbaakko yiideta; yin gibxxeti intte aawata parati goochchiyo gaaretuuninne paraasatun yedettidosona .
eti godaassi waassido wode , etappenne gibxxetuppe gidduwan xumaa yeggaas; yaatada , abbay eta bolli simmanaadaaninne eta muukkanaadan oottaas . taani gibxxetu bolli oottidobaa intte intte ayfiyan be7ideta . inttekka bazzon daro wodiyaa de7ideta .
&quot; hegaappe guyyiyan yorddaanoosa shaafaappe arshsho baggaara de7iya amooretu biittaa taani inttena ehaas . eti inttenaara olettin , taani eta intte kushiyan aattada immaas; immin eta biittaa laattideta . qassi taani eta intte sinttaappe xayssaas .
hegaappe guyyiyan xippoora na7ay baalaaqi , moo7aaba biittaa kawoy denddidi , israa7eelatuura olettiis . ba7oora na7ay balaami inttena qangganaadan , kiittidi xeesissiis;
shin taani balaamabaa siyabeykke . hegaa gishshawu i inttena anjjiis; yaatin , taani inttena baalaaqa kushiyaappe ashshaas .
&quot; ashshin yorddaanoosa shaafaa pinnidi , yarkko yiideta; yin yarkko asaynne amooreti , parzzeti , kanaaneti , hiiteti , gerggeeseti , hiiwetinne yaabuusati inttenaara olettin , taani eta intte kushiyan aattada immaas .
kashiyaa intteppe sinttawu kiittada , amooretu kawota naa77ata intte sinttaappe kessaas . hagee ubbay hananawu danddayidoogee , intte bisuwaaninne intte wonddafiyaani gidenna .
intte oottidi kessibeenna biittaanne intte keexxibeenna katamata taani intteyyo immin , an de7eeta . ha77i intte tokkibeenna woyniyaa turaa ayfiyaanne wogaraa ayfiyaa meeta yaagees .
&quot; hegaa gishshawu ha77ikka godaayyo yayyite; tumu wozanaappe ammanettidi ayyo goynnite . intte mayzza aawati efiraaxiisa shaafaappe hefinttaaninne gibxxen goynnido allaga xoossata wora olidi , godaayyo goynnite .
godaassi goynniyoogee inttena iitikko , intte aawati shaafaappe hefinttan de7iiddi goynnido xoossata gidin , woykko ha77i intte de7iyo amoore biittaa asatu xoossata gidin , intte goynnanaagaa hachchi doorite . shin tananne ta keettaa asaa gidikko , nuuni godaayyo goynnana &quot; yaagiis .
yaagin asay zaaridi , &quot; godaa aggi bayidi , hara xoossatussi goynnanaagee nuuppe haakko !
gibxxe biittaappe , aylletettaa keettaappe , nunanne nu aawata kessidi ehidaagee , he gita malaatata nu xeellishin oottidaagee , nuuni biido oge ubbaaninne kanttido biittatu ubbaa giddon nuna naagidaagee , godaa nu xoossaattenne .
qassi goday asaa ubbaa , he biittan de7iya amoore asatuurakka nu sinttaappe laaggidi kessiis . hegaa gishshawu nuunikka godaassi goynnana; ayssi giikko , i nu xoossaa &quot; yaagiis .
shin yaasu asaa hagaadan yaagiis; &quot; intte godaayyo goynnanawu danddayekketa . ayssi giikko , i geeshsha xoossaa; i qanaatiya xoossaa; i intte naaquwaa woykko intte nagaraa atto geenna .
intte godaa aggidi , allaga xoossatussi goynnikko , i intteyyo lo77obaa oottidoogaappe guyyiyan , simmidi inttena qohananne xayssana &quot; yaagiis .
yaagin asay yaasa , &quot; chii , chii ! nuuni godaayyo goynnana &quot; yaagiis .
yaagin yaasu asaa , &quot; intte godaassi goynnanaagaa dooridoogawu intte huuphiyawu intte markka &quot; yaagiis . yaagin eti , &quot; ee nuuni markka ! &quot; yaagidosona .
yaasu , &quot; yaatikko , intte giddon de7iya allaga xoossata wora olite; intte wozanaa godaakko , israa7eela xoossaakko zaarite &quot; yaagiis .
yaagin eti , &quot; nuuni godaassi , nu xoossaassi , goynnana; a azazuwaakka polana &quot; yaagidosona .
he gallassi yaasu asaara maachchaa maacettiis; maacettidi , sekeeman higgiyaanne wogaa etawu kessiis .
kessidi yaasu he qaalata xoossaa higgiyaa maxaafan xaafiis . hegaappe guyyiyan , issi gita shuchchaa ekkidi , godaa dunkkaaniyaa matan de7iya wolaa garssan essiis .
yaasu asawu ubbawu , &quot; be7ite , goday nuuyyo haasayido qaalaa ubbaa ha shuchchay siyido gishshawu , i nu bolli markka gidana . intte xoossaa bollan makkalikko , ha shuchchay intte bolli markka gidana &quot; yaagiis .
hegaappe guyyiyan , yaasu asaa ubbaa yeddin , ubbaykka ba laata biitti biitti simmidi biis .
hegaappe guyyiyan godaa ashkkaray , nawe na7ay yaasu , layttay xeetanne tammaa gidin hayqqiis .
hayqqin asay ga7aasha deriyaappe huuphessa baggan , efireema gezziyan de7iya a laata gadiyan , timinaati-seeran moogidosona .
yaasu paxa de7ido wode ubbaaninne yaasuppe simmin de7idi , xoossay israa7eelatussi oottido ooso ubbaa erida cimatu wode ubban israa7eelati godaassi goynnidosona .
israa7eela asay gibxxe biittaappe ehiido yooseefa meqettaa sekeeman moogidosona . he sohuwaa yaaqoobi shekeema aawaa hamoora naatuppe xeetu xaqara biran shammiis; shammin guyyeppe yooseefa zareti laattidosona .
aaroona na7ay el77aazari hayqqiis; hayqqin a na7aa piinihaasassi imettida efireema gezziyan de7iya gib77a giyo kataman moogidosona .
yaasu hayqqidoogaappe guyyiyan , israa7eela asay , &quot; kanaane biittaa asaa olanawu nu zaretuppe koyrottidi kiyanay oonee ? &quot; yaagidi godaa oychchiis .
oychchin goday , &quot; yihudaa zareti koyrottidi kiyona . taani biittaa eta kushiyan aattada immaas &quot; yaagiis .
yihudaa asay bantta dabbota , simoona zareta , &quot; nuuni kanaanetuura olettana mala , nuna shaakkin gakkidasaa nunaara hinddite . hegaappe guyyiyan , inttena shaakkin gakkidasaa inttenaara issippe baana &quot; yaagiis . yaagin simoona zaretinne yihudaa zareti olawu issippe biidosona .
bin goday kanaanetanne parzzeta eta kushiyan aattidi immiis; immin bezeeqa giyo kataman tammu sha7u asaa woridosona .
bezeeqa kataman adooni-bezeeqa demmidi , aara olettidosona; olettidi kanaanetanne parzzeta xoonidosona .
adooni-beezeqi baqatidaagaa yedetti oyqqidi , a kushiyaa wogga biradhdhetanne a tohuwaa wogga biradhdheta qanxxidosona .
qanxxin adooni-beezeqi , &quot; kushiyaa wogga biradhdhetanne tohuwaa wogga biradhdheta taani qanxxido laappun tammu kawoti ta masoofiyaappe laalettida suuppaa pippaaridi moosona . taani eta oottidoogaadan , xoossay tana oottiis &quot; yaagiis . a yerusalaame ehin , yan hayqqiis .
yihudaa asay yerusalaame olidi oyqqiis; oyqqidi asaa qara bisuwan woridi , katamaa taman xuuggiis .
hegaappe guyyiyan , yihudaa asay gezziyan , neegeeba bazzuwaaninne garan de7iya kanaaneta olanawu biis .
biidi kase qiriyaati-arbbaa7a geetettiya kebroona kataman de7iya kanaaneta olidosona; olidi sheshaaya , ahimaananne talmmaaya geetettiya yarata xoonidosona .
hegaappe denddidi yihudaa asay dabiira giyo kataman de7iya asaa olanawu biis . dabiira katamay kase qiriyaati-sefera geetettees .
kaaleebi , &quot; qiriyaati-sefera olidi oyqqiya uraassi taani ta na7iyo akiso immana &quot; yaagiis .
yaagin kaaleeba ishaa kaaluwaa qanaaza na7ay otini7eeli he katamaa olidi oyqqiis; oyqqin , kaaleebi ba na7iyo akiso ayyo immiis .
akisa otini7eela geliyo wode , i aaway iyyo gade immanaadan woossana mala , otini7eeli o zoriis . zorin a baquluwaappe wodhdhaasu; wodhdhin kaaleebi o , &quot; ay koyay ? &quot; yaagidi oychchiis .
oychchin a , &quot; taayyo woytuwaa imma . neeni kase taayyo immido biittay qa77e gidido gishshawu , haatta pulttota taayyo immarkkii &quot; yaagaasu . yaagin kaaleebi killi pulttuwaakka hirkki pulttuwaakka iyyo immiis .
muuse bolluwaa zareti qeenati yihudaa asaara zambbaa katamaa geetettiya yarkko katamaappe denddidosona; denddidi araada giyo katamaappe tohossa baggaara , neegeeban de7iya yihudaa bazzuwaa biidosona; biidi yan de7iya asaa gidduwan uttidosona .
yihudaa asay simoona asaara issippe biidi , xafaata giyo kataman de7iya kanaaneta xooniis; xoonidi katamaa muleera xayssiis . xayssidi horima yaagidi sunttidosona .
yihudaa asay gujjidikka gaaza , asqqaloonanne eqiroona katamata eta yuushuwan de7iya biittatuurakka oyqqiis .
goday yihudaa asaara de7iyo gishshawu , gezze biittaa eti laattidosona; shin dembbaa biittaa asatuyyo birataappe oosettida olaa para gaareti de7iyo gishshawu , yihudaa asay eta yedettanawu danddayibeenna .
muusee giidoogaadan , kebroona katamaa kaaleebayyo immidosona; immin kaaleebi anaaqe zare gidiya heezzu yarata yedettidi kessiis .
shin biniyaama zareti yerusalaamen de7iya yaabuusata yedettibookkona; yaatin , yaabuusati biniyaama zaretuura hachchi gakkanaassi yerusalaamen issippe de7oosona .
yooseefa naatu , efireemanne minaase zareti qassi beeteele katamaa bollan woraajjidosona . kase he katamay looza geetettees . woraajjiyo wode goday etaara de7ees .
yooseefa zareti beeteele katamaa xomoosiya asata kiittidosona .
kiittin eti katamaappe kiyiya issi bitaniyaa demmidi , &quot; katamaa giddo waani gelanawu danddayettiyaakko nuna bessa; bessikko , nuuni neeyyo kehana &quot; yaagidosona .
yaagin i eta bessiis; bessin kataman de7iya asaa qara bisuwan busakkidosona; shin he bitaniyaanne a so asaa ubbaa ashshidosona .
guyyeppe he bitanee hiitetu biittaa biidi , yan katamaa keexxiis; keexxidi looza yaagidi sunttiis; sunttin hachchi gakkanaassi he katamay he sunttan xeesettees .
minaase zareti beetishaana , taa7inaaka , doora , yibila7aamanne magiddo katamatuuninne eta yuushuwan de7iya moottatun de7iya asata kessidi yedettanawu danddayibookkona . yaatin , kanaaneti yan de7uwaa minttidosona .
israa7eela asay minnido wode , kanaaneta banttawu wolqqan ootissidosona; shin eta muleera biittaappe kessidi yedettibookkona .
efireema zaretikka gezeera giyo kataman de7iya kanaaneta kessidi yedettibookkona; yaatin , kanaane asati yan etaara issippe de7idosona .
zaabiloona zareti qitiroona katamaaninne naahilaala kataman de7iya asata kessidi yedettibookkona; yaatin , kanaaneti yan etaara issippe de7idosona . shin zaabiloona zareti eta banttawu wolqqan ootissidosona .
aseera zaretikka aakkon , sidoonan , ahilaaban , akiziiban , helbban , afeeqaaninne rahooban de7iya asata kessidi yedettibookkona .
kanaaneti kiyennan aggido gishshawu , aseera zareti etaara yan issippe de7idosona .
nifttaaleema zaretikka beeti-shemesha katamaaninne beeti-anaata kataman de7iya asata kessidi yedettibookkona; shin kanaanetuura yan issippe de7idosona . beeti-shemeshanne beeti-anaata katamaa asata banttawu wolqqan ootissidosona .
amooreti daana zareta pude gezziyawu yedettidosona; eti duge dembba biittaa wodhdhennaadan teqqidosona .
amooreti hereesa deriyaaninne ayyaaloonanne sha7albbiima geetettiya katamatun de7uwaa minttidosona; shin efireemanne minaase zareti minni minnidi biidi , banttawu wolqqan ootissidosona .
amooretu biittaa zaway selaa7a matan de7iya akirabiima giyo pudettaappe doommidi , huuphessa baggi gakkees .
godaa kiitanchchay gelggalappe bokiima biidi , israa7eela asaa hagaadan yaagiis; &quot; taani inttena gibxxeppe kessaas; kessada beni intte mayzza aawatussi immana gaada caaqqido biittaa inttena gelissaas . gelissada inttena hagaadan yaagaas; taani inttenaara maacettido maachchaa mulekka kanttikke .
intte ha biittan de7iya asatuura maachchaa maacettoppite; eti yarshshiyoosaa kolite yaagaas; shin intte taayyo azazettibeekketa . ayssi hegaadan hanidetii ?
hegaa gishshawu , taani inttena , eta taani intte sinttaappe yedettikke; eti intteyyo morkke gidana; eta xoossatikka intteyyo pire gidana yaagays &quot; yaagiis .
godaa kiitanchchay hegaa israa7eela asawu ubbawu haasayido wode , asay ba qaalaa xoqqu oottidi yeekkiis .
yaatidi he sohuwaa bokiima yaagidi sunttiis; sunttidi hegan godaassi yarshshuwaa yarshshiis .
yaasu israa7eela asaa yeddidoogaappe guyyiyan , asay issoy issoy bana shaakkin gakkiya biittaa ekkanawu biis .
yaasu paxa de7ido laytta ubban asay godaassi oottiis; i hayqqidoogaappe guyyiyankka , goday israa7eela asaassi oottido gita ooso ubbaa be7ida cimatu wode ubban godaassi oottiyoogaa aggibeenna .
godaa ashkkaray , nawe na7ay yaasu , layttay xeetanne tammaa gidin hayqqiis;
hayqqin ga7aasha deriyaappe huuphessa baggan , efireema gezziyan , timinaati-seraaha giyoosan de7iya a laata gadiyan moogidosona .
he yeleta ubbay hayqqi ba mayzzan gayttidoogaappe guyyiyan , godaa woykko israa7eela asaassi i oottidobaa ubbaa erenna hara yeletay denddiis .
hegaappe guyyiyan , israa7eela asay godaa sinttan iitabaa oottiis; ba7aala geetettiya eeqatuyyo goynniis .
gibxxe biittaappe eta kessida godaa , bantta mayzza aawatu xoossaa aggi bayidosona; bantta yuushuwan de7iya asatu eeqatukko simmidi , etassi goynnidosona; hegan godaa hanqqetissidosona .
qassi godaa aggi bayidi , ba7aalayyoonne asttaarootiyyo goynnidosona .
yaatin , godaa hanqqoy israa7eela asaa bolli eexxi kiyiis; bonqqiyaageeti bonqqanaadan eta bessi bayiis; eta yuushuwan de7iya morkketuyyo eta aattidi immiis . yaatin , eti bantta morkketuura eqettanawu danddayibookkona .
eti olettanawu kiyido wode ubban , goday kase etassi caaqqidoogaadan eti xoonettana mala , i eta bolli denddiis . yaatin , eti keehippe waayettidosona .
yaatin , goday pirddiya daannata etawu denttiis; denttin eti israa7eela asaa bonqqidaageetu kushiyaappe ashshidosona .
shin israa7eela asay pirddiya daannatussi azazettibeenna; eti godaassi ammanettennan ixxidosona; ixxidi hara xoossatukko simmidi , etassi goynnidosona . eta aawati hemettido ogiyaappe sohuwaara guyye simmidosona; eta mayzza aawati godaayyo azazettidoogaadan , eti azazettibookkona .
goday etawu pirddiya daannata denttido wode awudenne i he pirddiya daannatuura issippe gidiis; gididi he daannay paxa de7ido laytta ubban eta morkketu kushiyaappe eta ashshiis . ayssi giikko , huqqunnaynne tuggay darin , eti waassiyoogaa siyidi , goday etawu qarettiis .
shin pirddiya daannay hayqqidoogaappe guyyiyan , asay guyye simmidi , kase eta aawati oottido iitaappe aadhdhida iitaa oottidosona; eti hara xoossatukko simmidi , etassi goynnidosona; bantta iita oosuwaanne geella ogiyaa aggennan ixxidosona .
ixxin godaa hanqqoy israa7eela asaa bolli eexxi kiyiis; yaatin , goday hagaadan yaagiis; &quot; ha asay taani eta mayzza aawatussi gelido maachchaa kanttido gishshawunne taayyo azazettennan ixxido gishshawu ,
hachchippe doommin , yaasu hayqqido wode biittaa bollan attida dere asatuppe issuwaanne taani eta sinttaappe yedettada kessikke .
ha israa7eela asay kase bantta mayzza aawatudan ta ogiyaa kaalliyaakko , woykko kaallennaakko paaccanawu , taani he attida dere asatun go7ettana &quot; yaagiis .
hegaa gishshawu , goday he dere asati kiyennan gam77anaadan oottiis . i eta eesuwan yedettidi kessibeenna; yaasussikka eta aattidi immibeenna .
kase kanaanen ay olanne olettidi meezetibeenna israa7eela asaa paaccana mala , goday ha asata ashshiis .
i hegaa oottidoogee , hagaappe kase olaa olettidi meezetibeenna israa7eela yeletaa olettiyo hiillaa tamaarissanaassa .
he asati oonee oonee giikko , ichchashu pilisxxeema katamata haariya asata , kanaaneta ubbaa , sidoona katamaa asatanne ba7aali-hermmoone giyo deriyaappe doommidi , hamaata pinuwaa gakkanaassi liibaanoosa deriyan de7iya hiiweta .
goday muuse baggaara kase israa7eela mayzza asaa aawatussi immido azazuwaa eti azazettiyaakko azazettennaakko paacissanawu eta ashshiis .
yaatin , israa7eela asay kanaanetuura , hiiwetuura , amooretuura , parzzetuura , hiitetuuranne yaabuusatuura issippe de7iis .
eta macca naata banttawu machchidosona; bantta macca naatakka eta attuma naatussi immidosona . yaatidi eta xoossatuyyo goynnidosona .
israa7eela asay godaa sinttan iitabaa oottiis . eti godaa bantta xoossaa dogidi , ba7aalanne asheero geetettiya xoossatuyyo goynnidosona .
hegaa gishshawu , godaa hanqqoy israa7eela asaa bolli eexxi kiyiis; yaatin , goday masphphexoomiyaa biittaa kawuwaa kushaani-rish77atayma kushiyan eta aattidi immiis; immin eti ayyo hosppun layttaa haarettidosona .
shin israa7eela asay godaassi waassido wode , eta ashshiya uraa kiittiis; ikka kaaleeba kaalo ishaa qanaaza na7aa otini7eela geetettees .
godaa ayyaanay a bolli wodhdhin , i israa7eela bolli pirddiya daanna gidiis . gididi olaa olettanawu biis; bin goday masphphexoomiyaa biittaa kawuwaa kushaani-rish77atayma ayyo aattidi immiis; immin kushaani-rish77atayma xooniis .
yaatin , biittay oytamu layttaa woppaa demmiis . hegaappe guyyiyan , qanaaza na7ay otini7eeli hayqqiis .
israa7eela asay zaarettidikka godaa sinttan iitabaa oottiis . godaa sinttan eti iitabaa oottido gishshawu , goday moo7aaba kawoy egilooni israa7eela bollan wolqqaamanaadan oottiis .
egilooni amoonatanne amaaleeqata baakko shiishshidi biidi , israa7eela asaa olidi xooniis; xoonidi zambbaa katamaa geetettiya yarkko katamaa oyqqiis .
yaatin , israa7eela asay moo7aaba kawuwaa egiloonayyo tammanne hosppun layttaa haarettiis .
shin israa7eela asay godaassi waassido wode , eta ashshiya uraa kiittiis; ikka biniyaama zariyaappe geera na7aa ehuuda geetettees; i haddirssa kushiyan oottiya asa . israa7eela asay ehuuda moo7aaba kawuwaa egiloonakko giiraara kiittiis .
ehuudi naa77u baggaara qarattida issi wara gidida bisuwaa baayyo giigissiis; giigissidi ushachcha miyyiyaa baggaara ba maayo giddon gixxiis .
hegaappe guyyiyan , moo7aaba kawuwaa egiloonayyo giiraa ekki efiidi immiis . egilooni keehippe ordde asa .
ehuudi giiraa kawuwaayyo immidoogaappe guyyiyan , giiraa tookkidi biida asata moyssiis .
shin ehuudi gelggala matan de7iya masettida shuchchatu matappe egiloonakko guyye simmi biidi , &quot; kawuwawu , taani neeyyo xuuriyoobi de7ees &quot; yaagiis . yaagin kawoy , &quot; co77u ga ! &quot; yaagiis; yaagin a naagiyaageeti ubbay kare kiyidosona .
he wode kawoy pooqiyan de7iya issi kifiliyan barkka uttidaashin , ehuudi akko shiiqidi , &quot; xoossay neeyyo kiittidobay de7ees &quot; yaagiis . yaagin kawoy ba uttidosaappe eqqiis;
eqqin ehuudi ba haddirssa kushiyaa yeddidi , ushachcha bagga miyiyaappe bisuwaa shoddidi , kawuwaayyo uluwan dirggintti bayiis .
yaatin , bisuwaayyo tuutee attennan ulo giddo gelin , handday kammiis . ehuudi bisuwaa kawuwaa uluwaappe shoddibeenna gishshawu , zokkuwaara kantti kiyiis .
hegaappe guyyiyan ehuudi kare kiyidi , pooqiyan de7iya kifiliyaa penggiyaa gorddidi , a bolli qulppiis .
i biichchidoogaappe guyyiyan , ashkkarati yiidi , penggee gorddettidaagaa be7idosona; be7idi , giddo kifiliyan katta sheeshshawu uttennan aggenna yaagidi qoppidosona .
eta naagoy pokkana gakkanaassi keehippe naagidosona . shin kawoy penggiyaa dooyennan ixxin , qulppiyaa ekkidi penggiyaa dooyidosona; dooyidi bantta goday hayqqidi , wuygen kunddidaagaa be7idosona .
eti naagiiddi gam77idaashin , ehuudi kessi ekkidi , masettida shuchchata kanttidi , sa7iira giyoosaa baqatiis .
baqati biidi efireema gezziyaa gakkido wode , israa7eela asay olawu shiiqanaadan malkkataa punniis; punnin asay a kaallidi , yaappe duge wodhdhiis .
wodhdhin eta , &quot; tana kaallite; ayssi giikko , goday intte morkketa , moo7aabata intte kushiyan aattidi immiis &quot; yaagiis . yaagin a kaallidi wodhdhidi , yorddaanoosa shaafaa pinniyoosaa oyqqidosona; oyqqidi moo7aaba asaappe issi uraynne hegaara kanttennaadan teqqidosona .
he wode moo7aaba asaappe tammu sha7u gidiya doorettida mino olanchchata woridosona; issi asinne kessi ekkidi attibeenna .
he gallassi moo7aaba asay israa7eela asaassi haarettiis; yaatin biittay hosppun tammu layttaa woppaa demmiis .
ehuudappe guyyiyan , anaata na7ay shamggaari denddiis; denddidi pilisxxeema asaappe usuppun xeetaa booraa laaggiyo philxxuwan woridi , israa7eela asaa ashshiis .
ehuudi hayqqidoogaappe guyyiyan , israa7eela asay godaa sinttan zaarettidikka iitabaa oottiis .
hegaa gishshawu , goday haxoora giyo kataman kawotida kanaane kawuwaa yaabinayyo eta aattidi immiis; a olanchchatu gadaaway sisaari dere-harosheeta giyo kataman de7ees .
yaabinayyo birataappe oosettida uddufun xeetu paraa gaareti de7iyo gishshawunne i israa7eela asaa qareti baynnan laatamu layttaa huqqunnido gishshawu , eti maaduwaa demmanawu godaassi waassidosona .
he wode laappidoota machchiyaa deboora , hananabaa yootiyaara israa7eela biittan pirddiya daanniyo .
deboora efireema gezziyan , raama katamaappenne beeteele katamaappe gidduwan de7iya deboori zambbaa garssan uttada pirddawusu; israa7eela asay ba yohuwaa pirddissanawu ikko yees .
issi gallassi deboora abino7aama na7aa baaraaqa nifttaaleema biittan de7iya qedeesha katamaappe kiittada xeesissaasu; xeesissada , &quot; goday israa7eela xoossay nena hagaadan yaagidi azazees; nifttaaleema zariyaappenne zaabiloona zariyaappe tammu sha7u asaa ekkada , taaboora deriyaa ba .
taani yaabina olanchchatu gadaaway sisaari paraa gaaretanne olanchchata ekkidi , qiishoona shaafan nenaara olaa gayttanawu yaanaadan oottana; yin taani neeyyo a aattada immana yaagees &quot; yaagaasu .
yaatin , baaraaqi , &quot; neeni tanaara biikko , taani baana; shin neeni tanaara baana xayikko , taanikka biikke &quot; yaagiis .
yaagin a , &quot; eeno , taani nenaara baana; shin goday sisaara macca asa kushiyan aattidi immana gishshawu , he buussay neeyyo bonchcho gidenna &quot; yaagaasu . yaagada deboora denddada , baaraaqaara qedeesha baasu .
baaraaqi nifttaaleemanne zaabiloona zareta qedeesha xeesin , tammu sha7u asay a kaallidi kiyiis; deboorakka aara baasu .
he wode hebeera giyo issi bitanee de7ees; i qeena asa; i muuse bolluwaa hobaaba yara . i hara qeenatuppe shaahettidi , qedeeshakko shiiqidi , da7inaaniiman de7iya wolaa matan ba dunkkaaniyaa toliis .
abino7aama na7ay baaraaqi taaboora deriyaa biidoogaa sisaari siyido wode ,
birataappe oosettida ba uddufun xeetu paraa gaaretanne banaara de7iya asaa ubbaa xeesissidi , dere-harosheetappe qiishoona shaafaa shiishshiis .
yaatin , deboora baaraaqa , &quot; dendda ! hachchi goday ne kushiyan sisaara aattidi immiyo gallassa . be7a , goday neeppe sinttatidi biis &quot; yaagaasu . yaagin baaraaqi tammu sha7u asaa kaalettidi , taaboora deriyaappe wodhdhiis .
goday sisaara , a paraa gaareta ubbaanne a olanchchata ubbaa qara bisuwan baaraaqa sinttaappe baqatissiis . yaatin , sisaari ba paraa gaariyaappe wodhdhidi , gediyan baqatiis .
baaraaqi he paraa gaaretanne olanchchata dere-harosheeta gakkanaassi yedettiis . sisaara olanchchati ubbay qara bisuwan hayqqidosona; issi asinne attibeenna .
he wode haxoora kawoy yaabini qeenaa hebeera keettaa asaara saro de7ees . hegaa gishshawu , sisaari gediyan baqatidi , qeenaa hebeera machchee yaa7eeli dunkkaaniyaa gakkiis .
gakkin yaa7eela sisaara mokkanawu kiyada , &quot; ta godawu , gela; haa gela; yayyoppa &quot; yaagaasu . yaagin dunkkaaniyaa ikko gelin , a ba bullukkuwan kammaasu .
sisaari , &quot; tana saammees; uyiyo guutta haatta immarkkii &quot; yaagiis . yaagin maattaa tigiyo ogoruwaa pogada ushshaasu; yaatada zaarettada kammaasu .
hegaappe guyyiyan i o , &quot; dunkkaaniyaa penggen eqqa . ay asinne yiidi , hagan asi de7ii ? yaagidi oychchikko , baawa ga &quot; yaagiis .
sisaari keehi daafurido gishshawu , xiskkuwaa kayriis . kayrin hebeera machchiyaa yaa7eela madooshaanne dunkkaaniyaa xishiyaa ekkada , loddaara akko shiiqaasu; shiiqada xishiyaa haytta kariyan essada , madooshan xishada , biittaara sikkin , sisaari hayqqiis .
baaraaqi sisaara koyiiddi yin , yaa7eela a mokkanawu kare kiyaasu; kiyada , &quot; haaya; neeni koyiyo bitaniyaa taani nena bessana &quot; yaagaasu . yaagin iira dunkkaane giddo gelidi , sisaara haytta kariyan xishee gelin , a ahay sa7an zin77idaagaa be7iis .
he gallassi xoossay israa7eela asay kanaane kawuwaa yaabina xoonanaadan oottiis .
israa7eela asay kanaane kawuwaa yaabina bolli minni minnidi biidi , wurssettan a xayssiis .
he gallassi debooranne abino7aama na7ay baaraaqi ha yettaa yexxidosona .
&quot; israa7eela asaa kaalettiyaageeti kaalettido gishshawu , asaykka dosidi , ba huuphiyaa aattidi immido gishshawu , godaa galatite !
inttenoo kawotoo , hagaa siyite ! inttenoo deriyaa haariyaageetoo , ezggite ! taani godaassi yexxana . godaassi israa7eela xoossaassi galataa yettaa yexxana .
abeet godawu , neeni se7iira deriyaappe denddido wode , neeni eedooma biittaappe kiyido wode , biittay qaaxxiis . saluwaappe iray bukkiis; ee , haattay shaaratuppe duge soosiis .
godaa sinttan dereti qaaxxidosona; haray attin , siinaa dereekka godaa israa7eela xoossaa sinttan kokkoriis .
&quot; anaata na7aa shamggaara wodenne yaa7eeli wode caana mehiyaa laaggiya zal77anchchati he biittaara kanttibookkona . ogiyaara biyaageetikka ogiyaa aggidi , loossuwaara biidosona .
israa7eela katamati asi de7enna baysa gididosona . nenoo debooraa , neeni israa7eela asaayyo aayo gidada denddana gakkanaashin onidi attidosona .
israa7eela asay allaga xoossata doorido wode , biittan olay denddiis . oytamu sha7u israa7eela olanchchatu giddon issi gonddallee woykko issi toori beettibeenna .
ta wozanay israa7eela ola gadaawatuura de7ees . asaa giddon dosidi banttana aattidi immidaageetuura de7ees . godaa galatite !
&quot; inttenoo , gilaasiyaa wottido bootta hareta toggiyaageetoo , inttenoo , ogiyaara hemettiyaageetoo , hagaa siyite !
haattaa ollatu matan shiiqida yettanchchatu yettaa siyite . eti goday xoonidoogaa yexxoosona; qassi israa7eela asay xoonidoogaa yexxoosona . hegaappe guyyiyan , godaa asay katamaa geliyo penggetukko duge wodhdhiis .
&quot; debooraa ! beegotta ! beegotta ! beegotta ! beegottada mazamuriyaa yexxa . baaraaqaa , dendda ! nenoo , abino7aama na7awu , ne omooduwaa ekkada ya .
&quot; hegaappe guyyiyan , attida asati halaqatukko duge wodhdhidosona . godaa asati olettanawu giigidi baaraaqakko yiidosona .
amaaleeqa zareti beni de7ido sohuwan de7iya efireema asati yiidosona . qassi biniyaama asati eta kaallidosona . halaqati maakira zaretuppenne , ola gadaawati zaabiloona zaretuppe duge wodhdhidosona .
yisaakoora halaqati debooriira yiidosona; ee , yisaakoora asay yiis . baaraaqikka yiis; yin eti a geeduwaa kaallidi , zanggaaraa gelidosona . shin roobeela zareti qofan shaahettidi , yaanaagaa agganaagaa qachchibookkona .
eti aybissi attidonaa ? dorssata heemmiyaageetu imbbiliitiyaa siyanawu attidonaayye ? roobeela zareti qofan shaahettidi , yaanaagaa agganaagaa qachchibookkona .
gala7aade asati yorddaanoosa shaafaappe hefinttan attidosona . daana zareti markkabetu matan attidosona . aseera zareti bantta de7iyosan meediteraane abbaa lanqqen attidosona .
zaabiloona zareti bantta shemppuwaa hayquwawu aattidi immida asata . nifttaaleema zaretikka etaagaadan ola dembban bantta shemppuwaa aattidi immidosona .
&quot; kawoti yiidi , magiddo pulttotu matan de7iya taa7inaakan olettidosona . he kanaane kawoti yan olettiiddi , omooddanawu ayba biranne demmibookkona .
saluwan de7iya xoolinttetikka olettidosona . bantta yuuyiyo yuushshan eti sisaaraara olettidosona .
qiishoona shaafay , beniisappe erettida qiishoona shaafay kixxidi , he kawota shokkidi efiis . ta shemppee , simmi minna; minnada sinttawu horddofa .
&quot; hegaappe guyyiyan , paraasati adaraasissiiddi yiidosona . parati bantta kottiyan biittaa giirissidosona .
&quot; godaa kiitanchchay , merooza qanggite ! yan de7iya asaa iissidi qanggite ! ayssi giikko , eti godaa maaddanawu yibookkona . a wolqqaama morkketuura olettanawu kiyibookkona yaagiis .
&quot; qeenaa hebeera machchiyaa yaa7eela macca asa ubbaappe anjjettidaaro gidu . dunkkaane giddon de7iya macca asa ubbaappe a anjjettidaaro gidu .
sisaari o haattaa oychchin , maattaa ayyo immaasu . lo77o xibbuwan meqqida maattaa ehaasu .
issi kushiyaa yeddada dunkkaaniyaa xishiyaa , ushachcha kushiyan oosanchchatu madooshaa oyqqaasu . oyqqada sisaara huuphiyan xishaasu; xishada haytta kariyaara kantta kessaasu .
yaatin , i bolqqu giidi kunddiis . i he i tohuwaa matan bolqqu giidi kunddiis . he kunddido sohuwan hayqqiis .
&quot; sisaara aayyiyaa maskkootiyaara xeellaasu . xeellada , ta na7aa paraa gaaree aybissi gam77idee ? parati eesotidi aybissi simmibookkona ? yaagada oychchaasu .
i aadhdhida eranchcha macca asati i oyshaa zaaridosona . shin a ba qofan zaara zaaradakka hagaadan yaagaasu;
eti omooddidi shaakkiyoobaa demmennan aggokkona . issi issi olanchchaa issi issi woykko naa77u naa77u geela7oti gakkennan aggokkona . sisaarayyo eti lo77iya maayuwaa immana; qassi taayyookka qooriyan xaaxanawu xilifiyan alleeqettidi lo77iya maayota eti ehaana yaagaasu .
&quot; abeet godawu , ne morkketi ubbay hegaadan hayqqona ! shin ne siiqoti maallado mokkiya awaadan phoolona &quot; yaagidosona . hegaappe guyyiyan , biittay oytamu layttaa woppaa demmiis .
israa7eela asay godaa sinttan zaarettidi iitabaa oottiis . hegaa gishshawu , goday eta midiyaama asaayyo aattidi immiis . immin laappun layttaa eta haaridosona .
midiyaama asay israa7eela asaa bolli minniis; minnin israa7eela asay etappe attanawu deriyaa bollan kooppuwaa , gonggoluwaanne qatuwaa giigissiis .
israa7eela asay kattaa zerido wode ubban , midiyaama asay amaaleeqa asaaranne arshsho bagga biittan de7iya asaara yiidi eta oloosona .
eti he biittan dunkkaanidi , gaaza katamaa gakkanaashin , biittaa ubbaa bollan mokkidabaa xayssoosona; dorssaa , mehiyaanne hariyaa laaggidi efiyo gishshawu , israa7eela asaassi aybanne ashshokkona .
bantta mehiyaanne bantta dunkkaaniyaa ekkidi , boolee yiyoogaadan corattidi yoosona; etanne eta gaameelata qoodanawu danddayettenna; eti yiiddi biittaa bashshoosona .
israa7eela asay midiyaama asaa gaasuwan kawuyyiis; yaatidi maaduwaa demmanawu godaassi waassiis .
midiyaama asaa gaasuwan israa7eela asay godaassi waassido wode ,
goday etakko issi hananabaa yootiyaagaa kiittiis . kiittin hananabaa yootiyaagee eta , &quot; goday israa7eela xoossay hagaadan yaagees; gibxxeppe , aylletetta biittaappe taani inttena kessaas .
taani inttena gibxxe asaa kushiyaappenne huqqunniya asaa ubbaa kushiyaappe ashshaas; intte sinttaappekka huqqunniya asaa yedettada , eta biittaa intteyyo immaas .
yaatada taani inttena , &quot; taani godaa intte xoossaattenne; intte eta biittaa laattido amooretu xoossatuyyo goynnoppite &quot; yaagada yootaas . shin intte ta qaalaa siyennan ixxideta yaagees &quot; yaagiis .
hegaappe guyyiyan , godaa kiitanchchay oofira giyoosan de7iya abi7eezera yaraa yo7aasha wolaa garssan uttiis . he wode yo7aasha na7ay geedooni midiyaama asaappe qosettanawu woyne eessaa gum77iyoosan gisttiyaa qoxxees .
hegan godaa kiitanchchay ayyo beettidi , &quot; laa nenoo , mino olanchchawu , goday nenaara de7ees &quot; yaagiis .
yaagin geedooni a , &quot; hay ta godawu ! goday nunaara de7iyaabaa gidikko , ha metoy ubbay yaatin nuna aybissi gakkidee ? nu aawati , goday nuna gibxxe biittaappe kessiis yaagidi nuuyyo yootido maalaalissiya a oosoti ubbay awan de7iyoonaa ? shin ha77i goday nuna mule aggidi , midiyaama asaassi aattidi immiis &quot; yaagiis .
hegaappe guyyiyan goday akko simmidi , &quot; neeyyo de7iya wolqqan baada , israa7eela asaa midiyaama asaa kushiyaappe ashsha . be7a , nena kiittiyaagee tana &quot; yaagiis .
yaagin geedooni , &quot; abeet godawu , taani israa7eela asaa waatada ashshoo ? ta yaray minaase zaretu ubbaappe aadhdhida laafa; taanikka ta aawaa so asaa ubbaappe guutta &quot; yaagidi zaariis .
zaarin goday , &quot; tumuppe taani nenaara gidana; issi asa shociyoogaadan , neeni midiyaama asaa shocada xoonana &quot; yaagiis .
yaagin geedooni , &quot; neeni tanan ufayttidabaa gidikko , tanaara haasayiyaagee neeni tumuppe godaa gidiyoogaa taani erana mala , malaataa tana bessa .
taani guyye simmada baada , neeyyo immiyoobaa ehaana gakkanaashin , hayyanaa hannippe booppa &quot; yaagiis . yaagin goday , &quot; neeni simmana gakkanaashin , taani hagan naagana &quot; yaagiis .
geedooni ba soo gelidi , anqqara deeshsha maraa shukkidi kattiis; issi tammu kilo giraame gidiya xiilliyaa ekkidi , irshsho yeggennan oyttaa uukkiis . ashuwaa masoobiyan wottidi , cambbaa keriyan tigiis; ubbaakka ekki efiidi , wolaa garssan uttida godaa kiitanchchaassi shiishshiis .
xoossaa kiitanchchay a , &quot; ashuwaanne irshshoy gelibeenna oyttaa ekkada , ha shuchchaa bolli wotta; cambbaakka a bolli tiga &quot; yaagiis; yaagin geedooni hegaadan oottiis .
godaa kiitanchchay ba kushiyan oyqqido xam77aa xeeran ashuwaanne irshshoy gelibeenna oyttaa bochchiis; bochchin tamay shuchchaa giddoppe kiyidi , ashuwaanne irshshoy gelibeenna oyttaa miis; hegaappe guyyiyan , godaa kiitanchchay a sinttappe geemmiis .
geedooni be7idoogee godaa kiitanchchaa gidiyoogaa akeekido wode , &quot; aayye7ana ! ubbaa haariya godawu , taani godaa kiitanchchaa ta ayfiyan be7aas ! &quot; yaagiis .
shin goday , &quot; saroy neeyyo gido ! yayyoppa ! hayqqakka &quot; yaagiis .
yaagin geedooni godaayyo yarshshiyoosaa yan giigissidi , he sohuwaa goday saro xoossaa yaagidi sunttiis . he yarshshiyoosay abi7eezera yaratubaa gidiya oofiran hachchi gakkanaashin eqqidi de7ees .
he gallassi qammi goday geedoona , &quot; ne aawaa booraa naa77anttuwaa , layttay laappuna gididoogaa ekka . ne aaway ba7aala giyo eeqaayyo yarshshiyoosaa kola; a lanqqiyan de7iya asheero giyo macca xoossee misiliyaakka qanxxeretta yegga .
ha keraa huuphiyan godaassi , ne xoossaassi , shuchchaappe yarshshiyoosaa loyttada giigissa; hegaappe guyyiyan , neeni qanxxerettido asheero giyo xoossee misiliyaa qerettaa eettada , naa77antto booraa muleera xuuggiyo yarshsho oottada yarshsha &quot; yaagiis .
yaagin geedooni ba ashkkaratuppe tammata ekkidi , goday ayyo yootidoogaadan oottiis . shin i ba aawaa so asaassinne kataman de7iya asaassi yayyido gishshawu , hegaa gallassan oottiyoogaa aggidi qamman oottiis .
maallado guuran katamaa asay denddido wode , ba7aala giyo eeqawu yarshshiyoosay kolettiichchidaagaanne a lanqqen de7iya asheeri misilee qanxxerettidi wodhdhidaagaa be7iis . qassi eti yarshshiyoosay giigidaagaanne a bolli naa77antto booray yarshshettidaagaa be7idosona .
bantta giddon , &quot; laa hagaa oottidaagee oonee ? &quot; yaagidi issoy issuwaa oychchidosona . eti yuuyi yuuyidi oychchidi , hegaa oottidaagee yo7aasha na7aa geedoona gidiyoogaa eridosona .
hegaappe guyyiyan katamaa asay yo7aasha , &quot; ba7aala giyo eeqawu yarshshiyoosaa kolido gishshawunne a lanqqen de7iya asheeri misiliyaa qanxxerettidi yeggido gishshawu , nuuni a worana mala , ne na7aa haa kessa &quot; yaagiis .
yaagin yo7aashi ba bollan denddida asa ubbaa , &quot; intte ba7aalayyo mootetteetii ? woykko intte a ashshanawu xabaqateetii ? intte giddoppe ayyo mootettiya uray de7ikko , sa7ay wonttanaashin i hayqqo ! ba7aali xoossa gidikko , ba yarshshiyoosaa kolidaagaara i bawu mootetto &quot; yaagiis .
yaatin , he gallassi yo7aashi , &quot; kolettiday awu yarshshiyo sohuwaa gidido gishshawu , aara ba7aali mootetto &quot; yaagidi geedoona sunttaa yeruba7aala giidi sunttiis .
hegaappe guyyiyan , midiyaama biittaa asay , amaaleeqa biittaa asaynne arshsho bagga biittaa asay ubbay issippe shiiqidi , yorddaanoosa shaafaa pinnidosona; pinnidi iziraa7eela giyo wombban dunkkaanidosona .
hegaappe guyyiyan , godaa ayyaanay geedoona bolli wodhdhiis; wodhdhin abi7eezera yara gidiya asay ubbay bana kaallana mala , eta xeesanawu malkkataa punniis .
minaase zaretu ubbaassi asaa kiittidi , bana kaallana mala etakka xeesissiis . qassi aseera zaretuyyo , zaabiloona zaretuyyoonne nifttaaleema zaretuyyo asaa kiittin , etikka aara olaa baanawu kiyidosona .
hegaappe guyyiyan geedooni xoossaa , &quot; taani israa7eela asaa ashshana mala , neeni tana dooridoogaa tawu yootadasa .
be7a , gisttiyaa qoxxiyo awudiyan dorssaa agoziyaa taani wottana; xaazay he dorssaa agoziyaa xalaalan de7in , biitta ubbay mela gidikko , neeni yootidoogaadan , israa7eela asaa neeni ta kushiyan ashshanaagaa taani erana &quot; yaagiis .
yaagin i giidoogaadan haniis . wonttetta gallassi maallado guuraara denddidi , dorssa agoziyaa gum77ido wode , issi kuyxaaro gidiya haattay appe kiyiis .
yaatin , geedooni qassikka xoossaa , &quot; hayyanaa hanqqettoppa ! taani nena gujjadakka issiton oychchays; dorssa agoziyaa bolli hara malaataa bessanaadan taani nena oychchays . ha77i qassi dorssa agozee mela gidin , biittay haaxxidi xaazatanaadan oottarkkii &quot; yaagiis .
yaagin he gallassi qammi xoossay he malaataa oottiis . wonttetta gallassi maallado dorssaa agozee mela gidin , biitta ubbay haaxxidi xaazatiis .
issi gallassi yeruba7aala geetettiya geedooninne aara de7iya asay ubbay maallado guuran denddidi biidi , harooda giyo pulttuwaa matan dunkkaaniis . midiyaama biittaa asatikka etappe huuphessa baggaara moore giyo keraa matan de7iya wombbaa giddon dunkkaanidosona .
goday geedoona hagaadan yaagiis; &quot; midiyaama asaa taani intte kushiyan aattada immanawu , nenaara de7iya asay dariis; israa7eela asay , nu wolqqan attida giidi ta bolli ceeqettenna mala , midiyaama asaa taani etawu aattada immikke .
hegaa gishshawu , ha77i asaayyo , yashshan kokkoriya asi ooninne de7ikko , gala7aade deriyaappe simmidi , guyye ba soo ba soo bo yaagada awaajja &quot; yaagiis . yaatin , laatamanne naa77u sha7u asay guyye simmiis; simmin tammu sha7u asay attiis .
hegaappe guyyiyan goday geedoona , &quot; ha77ikka asay dariis . neeni eta duge haattawu efa; efin taani eta neeyyo yan paaccana . taani , hagee nenaara bo giyoogee nenaara bo; taani , hagee nenaara booppo giyoogee booppo &quot; yaagiis .
yaatin , geedooni asaa haattaakko efiis . efin goday geedoona , &quot; ha asaa giddoppe gulbbatidi , haattaa uyiyaageetanne kanadan equwan haattaa inxxarssan labaci labaci oottidi uyiyaageeta shaakka &quot; yaagiis .
bantta kushiyan haattaa equwan kophphetidi labaci oottidi uyidaageetu qooday heezzu xeeta; shin attidaageeti ubbay haattaa uyanawu gulbbatidosona .
goday geedoona , &quot; bantta kushiyan haattaa equwan kophphetidi labaci oottida heezzu xeetu asatan taani inttena ashshana; midiyaama asata intteyyo aattada immana . shin attida asay ubbay ba soo ba soo simmo &quot; yaagiis .
yaatin , geedooni asatu shinqqiyaanne malkkataa sheeraa ekkida heezzu xeetu asata banaara ashshidi , hankko asaa ubbaa eta soo eta soo yeddiis . ha ubbabay haniyo wode , midiyaama olanchchati etappe hirkki baggaara wombban dunkkaanidi uttidosona .
he galla qamman goday geedoona , &quot; taani neeyyo aattada immido gishshawu , denddada eti dunkkaanidosan etaara olaa gaytta .
neeni baada olanawu yayyikko , ne ashkkaraa puura ekkada , eti dunkkaanidosaa duge ba;
baada eti giyoobaa siya . hegaappe guyyiyan , neeni eta olanawu minnana &quot; yaagiis . yaagin geedooninne a ashkkaray puuri , midiyaamati dunkkaanidosaa lanqqiyan naagiya olanchchatukko biidosona .
he wode booledan corattida midiyaama asay , amaaleeqa asaynne arshsho baggaara de7iya asay ubbay wombbaa giddon dunkkaanidi uttidosona . eta gaameelati abbaa doonan de7iya shafiyaadan qoodanawu danddayettennaageeta .
geedooni yaa gakkiyo wode , issi bitanee ba aymottido aymuwaa ba laggiyaayyo yootees; yootiiddi , &quot; siya , taani aymo aymottaas . issi bangga oyttay bululidi , midiyaamati dunkkaanidosaa yiis . yi gakkidi dunkkaaniyaa dom77iis; dom77in dunkkaanee aadhdhi wodhdhidi micettiis &quot; yaagiis .
yaagin a laggee zaaridi , &quot; hegee israa7eeliyaa yo7aasha na7aa geedoona bisuwaappe attin , harabaa gidenna . xoossay midiyaamanne midiyaamatuura de7iya olanchchata ubbaa geedoonayyo aattidi immirggiis &quot; yaagiis .
geedooni he odido aymuwaanne aymuwaa birshshettaa siyido wode , gulbbatidi xoossaassi goynniis . hegaappe guyyiyan , israa7eelati dunkkaanidosaa guyye simmidi , &quot; denddite ! goday midiyaama olanchchata intte kushiyan aattidi immirggiis ! &quot; yaagiis .
heezzu xeetu asata heezzu citan shaakkiis; shaakkidi etawu huuphiyan huuphiyan issi issi malkkataanne giddon eexxiya xomppee de7iyo issi issi xaaruwaa immiis .
immidi eta , &quot; taakko haa xeellidi , taani oottiyoogaa oottite . taani eti dunkkaanidosaa mataa gakkada oottiyoogaadan , inttekka oottite .
taaninne tanaara de7iyaageeti ubbati malkkataa punniyo wode , inttekka eti dunkkaanidosaa yuuyi aadhdhidi , intte malkkataa punniiddi , godaassinne geedoonassi olettoos ! yaagidi waassite &quot; yaagiis .
qammawu giddo shaaho gidanawu guutta attidaashin , naagiya olanchchati laamettidoogaappe guyyiyan , geedooninne aara de7iya xeetu asati biidi , midiyaamati dunkkaanidosaa mati gakkidosona; gakkidi bantta malkkataa punnidosona; bantta oyqqido xaaro ubbaakka menttidosona .
hara baggaara de7iya naa77u citatikka bantta malkkataa punnidi , xaarotakka menttidosona; haddirssa kushiyan eexxiya xomppiyaa , ushachcha kushiyan malkkataa oyqqidi punniiddi , &quot; godaassinne geedoonassi bisuwan olettoos ! &quot; yaagidi waassidosona .
asay ubbay midiyaamati dunkkaanidosaa yuushuwan ba sohuwan sohuwan eqqidaashin , midiyaama olanchchati ubbay waassiiddi baqatidosona .
geedoona asay heezzu xeetu malkkataa punnido wode , morkketu olanchchati bantta bisuwan issoy issuwaa woranaadan goday oottiis; yaatin , attida olanchchati xarttakko simmidi , beetishiixa giyo katamaa gakkanaashin , hegaappekka kanttidi , xabaata matan de7iya aabeeli-mahoola gakkanaashin baqatidosona .
hegaappe guyyiyan geedooni , nifttaaleema zariyaappe , aseera zariyaappenne minaase zaretu ubbaappe israa7eela asaa xeesidi shiishshin , eti midiyaamata yedettidosona .
efireema gezziyan de7iya asaa ubbaakko geedooni asaa kiittidi , &quot; midiyaama asaa olanawu duge wodhdhite; wodhdhidi beetibaara gakkanaashin de7iya yorddaanoosa shaafaanne an geliya qeeri shaafata etappe kasetidi oyqqite &quot; yaagiis . yaagin efireema asay ubbay xeegetti shiiqidi , beetibaara gakkanaassi yorddaanoosa shaafaanne an geliyo qeeri shaafata oyqqiis .
oreebanne za7eeba geetettiya midiyaamatu halaqata naa77aa omooddidosona; oreeba oreeba zaallaa giyoosan woridosona; za7eeba qassi za7eeba woyniyaa gum77iyoosaa giyoosan woridosona . hegaappe guyyiyankka attida midiyaamata yedettiiddi , oreeba qooriyaanne za7eeba qooriyaa muucidosona; muucidi eta guuggeta geedoonakko ehiidosona . he wode geedooni yorddaanoosa shaafaappe hefintta arshsho baggaara de7ees .
hegaappe guyyiyan , efireema asay geedoona , &quot; midiyaamata olanawu baydda nuna aybissi xeesabeykkii ? nuna aybissi hagaadan oottadii ? &quot; yaagidi keehippe palamettidosona .
shin geedooni zaaridi , &quot; taani oottidoogaappe intte oottidoogee aadhdhenneeyye ? ta yarati abi7eezerati shiishshido mule kattaappe intte efireema zareti qorido poshiloy kehenneeyye ?
midiyaamatu halaqata , oreebanne za7eeba xoossay intte kushiyan aattidi immiis . intte oottidoogaa mala , taani ay oottanawu danddayiyaanaa ? &quot; yaagiis . i hegaadan gin , eti hanqquwaappe zarbbidosona .
geedooninne aara de7iya heezzu xeetu asay yorddaanoosa shaafaa yiidi pinnidosona; eti ay daafurikkokka , bantta morkketa yedettiyoogaa aggibookkona .
yedettiiddi sukkota gakkido wode , geedooni katamaa asaa , &quot; ta asay daafurido gishshawu , hayyanintta amarida oytta immerkketii . taani midiyaamatu kawota zebaahanne xalmmunaa7a yedettaydda de7ays &quot; yaagiis .
yaagin sukkota katamaa halaqati , &quot; zebaahanne xalmmunaa7a neeni omooddabaakkashin , ne olanchchatussi aybissi oyttaa immanee ? &quot; yaagidosona .
yaatin , geedooni , &quot; lo77o aykkobaa ! goday zebaahanne xalmmunaa7a ta kushiyan aattidi immiyo wode , taani bazzo agunttaaninne kinddiichchuwan inttena wadhdhana &quot; yaagiis .
yaagidi hegaappe panu7eela giyoosaa biis; biidi yan de7iya asaakka he oyshaa oychchiis . oychchin panu7eela asaykka sukkota katamaa asay zaaridoogaadan zaariis .
yaatin , panu7eela asaakka , &quot; taani xoonada saro simmiyo wode , intte katamaa naagiyo ha adussa gimbbiyaa laalana &quot; yaagiis .
zebaahinne xalmmunaa7i arshsho baggappe yiida olanchchatuppe attida bantta tammanne ichchashu sha7u olanchchatuura qarqqoora giyo kataman de7oosona . kase arshsho baggappe yiida olanchchatuppe bisuwan olettiya issi issi xeetanne laatamu sha7u gidiya olanchchati olan hayqqi wuridosona .
geedooni nobaahappenne yogibaahappe arshsho baggan de7iya bazzuwaa gaxaa ogiyaara biidi , hegan de7iya olanchchata bolli eti akeekennan de7ishin woraajjiis;
woraajjin eti ubbay dagammidosona . midiyaama kawoti zebaahinne xalmmunaa7i naa77aykka baqatidosona; shin geedooni eta yedetti gakkidi omooddiis .
yo7aasha na7ay geedooni olaappe hereesa pinuwaara simmiis .
simmiiddi sukkotappe issi wodallaa oyqqidi oychchiis . oychchin wodallay sukkota halaqatunne cimatu laappun tammanne laappunatu sunttaa xaafidi awu immiis .
hegaappe guyyiyan , geedooni sukkota asaakko yiidi , &quot; zebaahanne xalmmunaa7a neeni omooddabaakkashin , ne daafurida asaassi aybissi oyttaa immanee ? giidi intte tana qilliiccideta; shin zebaahanne xalmmunaa7a hageeta be7ite &quot; yaagiis .
hegaappe guyyiyan , bazzo agunttaaninne kinddiichchuwan wadhdhidi; sukkota halaqata qaxxayiis .
qassi panu7eelan katamaa naagiyo adussa gimbbiyaa laalidi , kataman de7iya attumaasaa woriis .
yaatidi geedooni zebaahanne xalmmunaa7a , &quot; intte taabooran worido asati ay malee ? &quot; yaagidi oychchiis . oychchin eti , &quot; ne mala; eti ubbaykka kawuwaa naata milatoosona &quot; yaagidi zaaridosona .
geedooni , &quot; eti ta ishantta; eti ta aayee naata . goday ero ! intte eta woribeennabaa gidiyaakko , taanikka inttena worikke shin &quot; yaagiis .
yaagidi ba bayra na7aa yetera , &quot; dendda eqqada , hageeta wora &quot; yaagiis . yaagin yeteri biron yelaga gidido gishshawu yayyidi , ba bisuwaa shoddibeenna .
hegaappe guyyiyan , zebaahinne xalmmunaa7i geedoona , &quot; dendda eqqada , neeni nuna wora . attumaasa ooso oottanawu attumaasa koshshees &quot; yaagidosona . yaatin , geedooni denddidi , eta woriis; woridi eta gaameelatu qooriyan de7iya alleeqo ubbaa ekkiis .
hegaappe guyyiyan , israa7eela asay geedoona , &quot; neeni nuna midiyaama asaappe ashshido gishshawu , neeni , neeppe guyyiyan ne na7aynne ne na7aa na7ay nuna haarite &quot; yaagiis .
yaagin geedooni , &quot; taani inttena haarikke; ta na7aykka inttena haarenna; goday inttena haarana &quot; yaagiis .
yaagidi eta , &quot; ane taani inttena issibaa oychchays: intte ubbay omooddidi ehiido hayttaa worqqaa taayyo immite &quot; yaagiis . isimaa7eela asaadan , midiyaama biittaa asatikka hayttan worqqaa wottoosona .
israa7eela asay zaaridi , &quot; eeno , nu immana &quot; yaagiis . yaagidi afalaa hiixxidosona; hiixxidi asay ubbay ba omooddido hayttaa worqqaa hiixettida afalaa bollan yeggiis .
geedooni ekkido hayttaa worqqay laatamu kilo giraame deexxiyaagaa . hegeenne , hara alleeqota , qooriyan aattiyo gozddata , midiyaamatu kawoti maayiyo ochcha teeraa milatiya maayotanne eta gaameelatu qooriyaappe ekettida alleeqota gujjennaana .
geedooni worqqaappe eeqa misiliyaa giigissidi , ba de7iyo oofira kataman wottiis . guyyeppe israa7eela asay ubbay godaa aggidi , he eeqa misiliyaayyo goynniis; geedoonassinne a so asaassi hegee pire gidiis .
hegaadan hanidi , midiyaama asay israa7eela asaassi haarettiis; eti israa7eela asaa bolli naa77anttuwaa denddibookkona . geedooni hayqqana gakkanaashin , oytamu layttaa biittay woppaa demmiis .
yo7aasha na7ay , yeruba7aala giyo geedooni ba soo guyye biidi , ba keettan de7iis .
geedooni cora maccaasa ekkido gishshawu , assi laappun tammu attuma naati yelettidosona .
qassi sekeema kataman de7iya kaadumatiyaa attuma na7aa ayyo yelin , sunttaa abimeleka yaagidi sunttiis .
yo7aasha na7ay geedooni lo77i cimidi hayqqiis; ba aawaa yo7aasha duufuwan moogettiis . ha duufoy abi7eezera yarati de7iyo oofira kataman de7ees .
geedooni hayqqidoogaappe guyyiyan , israa7eela asay godaappe guyye simmidi , ba7aala geetettiya xoossatuyyo goynniis; ba7aali-bariita giyo eeqaa banttayyo xoossa oottidosona .
yaatidi israa7eela asay eta yuushuwan de7iya morkketu ubbaappe eta ashshida godaa bantta xoossaa hassayibookkona .
qassi geedooni israa7eela asaayyo oottido lo77o ooso ubbaayyo , eti a so asaayyo kehan kushiyaa zaaribookkona .
geedoona na7ay abimeleki sekeema kataman de7iya ba aayee dabbotukko biis; biidi etanne ba aayee zareta ubbata hagaadan yaagiis;
&quot; ane sekeema kataman de7iya asaa ubbaa hagaadan yaagidi oychchite; geedoona laappun tammu naati ubbay inttena haarikko lo77ooyye ? woykko issi asi haarikko lo77oo ? yaagidi oychchite . taani inttessi ashuwan mata dabbo gidiyoogaa qassi dogoppite &quot; yaagiis .
yaagin a aayee dabboti ha qaala ubbaa a gishshatawu sekeema katamaa asaassi yootidosona; yootin abimeleki etawu dabbo gidido gishshawu , sekeema asay a kaallanawu qofaa qachchiis .
yaagidi eti ba7aali-bariita eeqaa keettaappe laappun tammu xaqara biraa ekkidi , assi immidosona . immin abimeleki he biran shufurotanne bonqqiyaageeta qaxaridi , bana kaallanaadan oottiis .
oofira giyoosan de7iya ba aawaa soo biidi , ba ishantta , geedoona naata laappun tammata , issi shuchchaa bollan siifissiis . shin geedoona na7ay , wurssetta kaaloy , yo7aataami qosettidi , hayqqennan attiis .
hegaappe guyyiyan , sekeema asaynne beetimiillo asay issippe shiiqidi , sekeeman de7iya goynniyo wolaakko biidosona; biidi yan abimeleka kawoyidosona .
yo7aataami hegaa siyido wode , biidi gariizaana deriyaa xeeraa kiyidi , ba qaalaa xoqqu oottidi , hagaadan yaagidi waassiis; &quot; inttenoo sekeema asatoo , intte taani odiyoogaa siyite ! xoossaykka intte odiyoogaa siyana .
&quot; issi gallassi mittati ubbay shiiqidi , bantta bolli kawuwaa kawoyanawu biidosona; biiddi wogaraa , haaya , nu bolli kawota yaagidosona .
shin wogaray , ta intte bolli kawotana koshshiyaabaa gidikko , xoossatanne asata bonchchissiya ta zaytiyaa immiyoogaa aggays giyoogaa yaagidi zaariis .
&quot; hegaappe guyyiyan , mittati balasiyaa giyo mittaa , haaya , nu bolli kawota yaagidosona .
shin balasee , ta intte bolli kawotana koshshiyaabaa gidikko , mal77iya lo77o ayfiyaa ayfiyoogaa aggays giyoogaa yaagidi zaariis .
&quot; yaatin , mittati woyniyaa turaa , haaya , nu bolli kawota yaagidosona .
shin woyniyaa turay , ta intte bolli kawotana koshshiyaabaa gidikko , xoossatanne asata ufayssiya woyniyaa eessaa immiyoogaa aggays giyoogaa yaagidi zaariis .
&quot; yaatin , wurssettan mittati ubbay kinddiichchuwaa , haaya , nu bolli kawota yaagidosona .
yaagin kinddiichchoy , intte tumuppe tana intte bolli kawoyanawu koyikko , haa yiidi ta kuwan shemppite . hegaa intte ixxikko , kinddiichchuwaappe tamay kiyidi , liibaanoosa zigata mo yaagiis .
&quot; abimeleka intte kawoyidoogee tumatettaaneenne suuretettaanee ? geedooni intteyyo oottidobaa akeekidi , a keettaa asaayyo bessiyaadan kushiyaa zaaridetii ?
ta aaway intteyyo olettidoogaa akeekite; midiyaama asaappe inttena ashshana yaagidi , bana hayquwawu aattidi immiis .
shin intte hachchi ta aawaa keettaa asaa bollan denddidi , a laappun tammu naata issi shuchchaa bollan siifideta; geedooni ashkkareeppe yelido abimeleki intteyyo dabbo gidido gishshawu , sekeeman kawoyideta .
ha77i simmi geedoonassinne a keettaa asatussi intte oottido oosoy tumatettaananne suuretettaana gidikko , abimelekaara issippe ufayttite; ikka inttenaara ufaytto .
shin hegaa gidana xayikko , abimelekappe tamay kiyidi , sekeema asaanne beetimiillo asaa mo; hegaadankka qassi , sekeema asaappenne beetimiillo asaappe tamay kiyidi , abimeleka mo &quot; yaagiis .
yaagidi yo7aataami ba ishaa abimelekassi yayyido gishshawu , baqatidi ba7eera giyoosaa biidi yan de7iis .
abimeleki israa7eela biittan heezzu laytta kawotiis .
hegaappe guyyiyan , xoossay abimelekappenne sekeema asaappe gidduwan iita ayyaanaa kiittiis; kiittin sekeema asay abimeleka bolli makkalidi denddiis .
xoossay hegaa oottidoogee , abimeleki ba ishantta worido gishshaassanne geedoona laappun tammu naata i woranaadan sekeema asay a minttettido gishshaassa .
sekeema asay amarida asaa dooridi , deriyaa xeeran abimeleka bolli zuggidi uttanaadan oottiis . zuggi uttidaageeti ogiyaara kanttiya asaa ubbaa bonqqidosona; bonqqin abimeleki hegaa ubbaa siyiis .
hegaappe guyyiyan , ebeeda na7ay ga7aali ba ishanttuura sekeema yiis; yin sekeema asay an ammanettiis .
ubbaykka bantta gade biidi , woyniyaa teeraa maxidosona; maxidi woyniyaa eessaa agidi , gita gibiraa kessidosona . bantta eeqa keettaa gelidi , yan miiddinne uyiiddi abimeleka cayidosona .
ebeeda na7ay ga7aali , &quot; nuuni sekeema asay haarettanawu abimeleki oonee ? i geedoona na7aa gidennee ? zabuulikka ha katamaa haaranaadan abimeleki sunttidoogaa gidennee ? hegaappe nu mayzza aawaa hamoora zaretussi ane haarettoos .
ha asaa kaalettiyaagee tana gidarkkinaashsha ! yaatiyaakko taani abimeleka diggana shin . abimeleka xeesada , ne olanchchata darissa ekkada , olettanawu haaya yaagana shin &quot; yaagiis .
ebeeda na7ay ga7aali giidoogaa katamaa haariya zabuuli siyido wode , hanqquwaa eexxi kiyiis;
yaatidi aruuma kataman de7iya abimelekakko asa kiittiis . kiittidi , &quot; ebeeda na7ay ga7aalinne a ishantti sekeema yiidosona; yiidi kataman de7iya asaa ne bolli denttettoosona .
hegaa gishshawu , neeninne nenaara de7iya asay qamman denddidi , shooqan zuggidi naagite .
wontto maallado away mokkiyo wode , eti akeekennan katama bolli woraajjite; ga7aalinne aara de7iya asay inttena olanawu kiyiyo wode , intteyyo hanettido keenaa minnidi olettite &quot; yaagiis .
yaagin abimelekinne aara de7iya asay ubbay qamman denddidi , sekeemappe kareera oyddu citan shaahettidi zuggidosona .
abimelekinne aara de7iya asay ebeeda na7ay ga7aali kiyidi , katamaa geliyo penggiyan eqqidaagaa be7idi , qosettido sohuwaappe kiyidosona .
ga7aali asaa be7ido wode zabuula , &quot; xeella ! asay deretu huuphiyaappe wodhdhees &quot; yaagiis . yaagin zabuuli , &quot; hegeeti asa gidokkona; deretu eeshoy asaa milatiyaagaa be7ada gaasa &quot; yaagidi zaariis .
ga7aali zaarettidi , &quot; xeella ! asay deriyaassi gidduwaa oyqqidi wodhdhees; hara citay qassi shareechchotu wolay de7iyo ogiyaara yees &quot; yaagiis .
yaatin , zabuuli ga7aala , &quot; nuuni ayyo haarettanawu abimeleki oonee ? yaagido ne doonay ha77i awu biidee ? hageeti neeni karido asata gidokkonaayye ? ha77i kiyada etaara oletta ! &quot; yaagiis .
yaagin ga7aali sekeema asaa kaaletti kiyidi , abimelekaara olettiis .
abimeleki yedettin , ga7aali baqatiis; katamaa geliyo penggiyaa gakkanaassi daroti deshettidi kunddidosona .
abimeleki aruuman de7in , zabuuli ga7aalanne a ishantta sekeemappe yedettidi kessiis .
wonttetta gallassi sekeema asay goshshawu biidoogaa abimeleki siyiis;
siyidi ba asaa ekkidi , heezzu citan shaakkidi , shooqan zuggidi naaganaadan oottiis . yaatidi asay katamaappe kiyiyoogaa be7ido wode , eta woranawu qosettido sohuwaappe kiyiis .
abimelekinne aara de7iya citay sinttawu woxxi biidi , katamaa geliyo penggiyan eqqidosona; attida naa77u citati goshshan de7iya asata olidi woridosona .
gallassa muliyaa abimeleki katamaa asaara olettiis; olettidi katamaa oyqqidoogaappe guyyiyan , kataman de7iya asaa ubbaa woriis . yaatidi katamaa qoliis; qolidi ubbaa biittaa bolli maxiniyaa zeriis .
sekeema adussa gimbbiyaa giddon de7iya asay ubbay hegaa siyido wode , ba7aali-bariita eeqa keettan de7iya qato giddo geliis .
eti he sohuwan shiiqidoogaa abimeleki siyiis .
siyidi inne aara de7iya asay ubbay xalmmoona giyo deriyaa pude kiyidosona . kiyin abimeleki kalttaa ekkidi , mittaa tashiyaa qanxxidi , ba hashiyan tookkiis; tookkidi banaara de7iya asata , &quot; taani oottishin be7idoogaa , inttekka eesuwan ha77i oottite &quot; yaagiis .
yaagin asay ubbaykka mittaa tashiyaa qanxxi ekkidi , abimeleka kaalliis; he tasheta qatuwaa yuushuwan zemppissi wottidi , asay a giddon de7ishin tamaa oyttidosona; yaatin , qatuwaa giddon de7iya asay ubbay hayqqi wuriis . hayqqida attuma asaanne macca asaa qooday issi sha7aa gidana .
hegaappe guyyiyan , abimeleki tebexa giyo katamaa biidi , katamaa dooddidi oyqqiis .
he katamaa giddon issi mino adussa gimbbee de7ees . katamaa asay ubbay , maccay attumay , kaalettiyaageetuurakka attennan he adussa gimbbiyaakko yaa woxxidi , a giddo gelidosona; penggiyaa gorddidi , gimbbiyaa bolli dembbayidi keexxidosaa pude kiyidosona .
abimeleki olettiiddi adussa gimbbiyaa gakkidi , taman xuugganawu penggiyaakko shiiqiis .
shin issi maccaasiyaa abimeleka huuphiyan woxaa maydiyaa gonddorssa olada , a guuggiyaa homppu oottaasu .
ba ola miishshaa tookkiya wodallaa eesuwan xeegidi , &quot; tana asi , ebela maccaasi woriis geennaadan , ne bisuwaa shoohuwaappe shoddada , tana wora &quot; yaagiis . yaagin wodallay caddin i hayqqiis .
israa7eela asay ubbay abimeleki hayqqidoogaa be7idi , ba soo ba soo biis .
abimeleki ba ishantta laappun tammata woridi , ba aawaa bolli oottido gomiyaa xoossay a bolli zaariis .
hegaadankka , xoossay sekeema asaa iitatetta ubbaa eta bolli zaariis . hegaadan hanidi , geedoona na7ay yo7aataami qanggido qanggettay eta gakkiis .
abimeleki hayqqidoogaappe guyyiyan , doodo na7aa puuha na7ay tolaa7i israa7eela ashshanawu denddiis . i yisaakoora zare gididi , efireema gezziyan shamiira giyoosan de7iis .
tolaa7i israa7eela asaa laatamanne heezzu layttawu pirddiya daanna gidiis . tolaa7i hayqqidi , shamiiran moogettiis .
tolaa7appe kaallidi , gala7aadiyaa yaa7iiri denddiis; denddidi israa7eela asaa laatamanne naa77u layttawu pirddiya daanna gidiis .
assi hasttamu hareta toggiya hasttamu attuma naati de7oosona; etassi gala7aade biittan hasttamu katamati de7oosona . he katamati hachchi gakkanaassi yaa7iira katamata geetettidi xeesettoosona .
yaa7iiri hayqqidi , qaamoonan moogettiis .
israa7eela asay godaa sinttan qassikka iitabaa oottiis; eti ba7aalanne asttaarooto geetettiya eeqatussinne sooriyaa xoossatussi , sidoona xoossatussi , moo7aaba xoossatussi , amoonatu xoossatussinne pilisxxeema xoossatussi goynnidosona . eti godaa aggi bayidosona; ayyo goynniyoogaakka aggiigidosona .
yaatin , goday israa7eela asaa bolli hanqqettidi , eta pilisxxeema asatussinne amoona asatussi aattidi immiis .
immin he laytti israa7eela asaa eti naaqqidosonanne huqqunnidosona . yorddaanoosa shaafaappe hefintta arshsho baggan , amooreti kase de7ido gala7aade biittan de7ida israa7eela asaa ubbaa eti tammanne hosppun layttaa huqqunnidosona .
amoona asati qassikka yihudaa , biniyaamanne efireema zareta olanawu yorddaanoosa shaafaa pinnidosona; yaatin , israa7eela asay keehippe un77ettiis .
hegaappe guyyiyan israa7eela asati , &quot; nuuni nena nu xoossaa aggidi , ba7aala eeqatussi goynnidi , nena naaqqida &quot; yaagidi godaassi waassidosona .
waassin goday etawu , &quot; gibxxeti , amooreti , pilisxxeemati ,
sidoonati , amaaleeqatinne maa7oonati inttena huqqunnin , taassi waassideta; waassin taani inttena eta kushiyaappe ashshabeykkinaa ?
shin intte tana aggidi , hara xoossatussi goynnideta . hegaa gishshawu , taani inttena mulekka ashshikke .
biidi intte doorido xoossatussi waassite . intte metuwaa wode eti inttena ashshona &quot; yaagidi zaariis .
shin israa7eela asay zaarettidi godaa , &quot; nuuni nagaraa oottida . neeyyo lo77o milatiyaaba nu bolli ootta; shin hayyanaa , hachchi nuna ashsha &quot; yaagiis .
yaagidi allaga xoossata bantta giddoppe diggidi , godaayyo goynnidosona . israa7eela asay tuggatidoogawu godaykka mishettiis .
hegaappe guyyiyan , amoonatu olanchchati olawu giigidi , gala7aaden galchchidosona; israa7eela asaykka issippe shiiqidi , gala7aaden mixiphpha giyoosan galchchiis .
gala7aade biittaa asaynne halaqati bantta giddon , &quot; amoonatu olanchchatuura koyrottidi olaa gayttanay oonee ? he uray gala7aade biittan de7iya asawu ubbawu halaqa gidana &quot; yaagidosona .
gala7aadiyaa yofttaahee mino olanchcha . a aaway gala7aada; shin a aayyiyaa shaaramuxiya maccaasa .
gala7aadee ekkido machchiyaakka assi attuma naata yelaasu . eti dicci gakkido wode , bantta ishaa yofttaaha , &quot; neeni hara maccaasee na7aa gidido gishshawu , nu aawaa aquwaappe aybanne laattakka &quot; yaagidi sooppe yedettidosona .
yaatin , yofttaahee ba ishanttuppe baqatidi , xoba giyo biittan de7iis . yan i de7ishin , amarida shufuro asati akko shiiqidi , a kaallidosona .
amarida wodiyaappe guyyiyan , amoonati israa7eelatuura olettidosona .
amoonati israa7eela asaara olettido wode , gala7aade biittaa cimati xoba biittaappe yofttaaha zaari ehanawu biidosona .
biidi eti a , &quot; haaya , amoonata nuuni olana mala , yaada nuuyyo gadaawa gida &quot; yaagidosona .
yaagin yofttaahee gala7aade cimata , &quot; tana ixxidi , ta aawaa keettaappe yedettiday inttena gidekketii ? ha77i metuwan gelidi , taakko aybissi yiidetii ? &quot; yaagiis .
yaagin gala7aade cimati a , &quot; gidikkonne , ha77i nuuni neekko simmida; ayssi giikko , neeni nunaara olaa baada , amoonata nuussi olana malanne gala7aade asaa ubbaayyo neeni halaqaa gidana mala , nuuni koyoos &quot; yaagidosona .
yaagin yofttaahee , &quot; amoonatuura olettanawu intte tana guyye soo zaarin , goday eta ta kushiyan aattidi immikko , taani tumu intte halaqa gidanee ? &quot; yaagiis .
gala7aade cimati yofttaaha , &quot; goday nu giddon markka ! neeni giyoobaa tumu nuuni oottana &quot; yaagidi zaaridosona .
yaatin , yofttaahee gala7aade cimatuura biis; bin a bantta halaqanne gadaawa oottidosona . yofttaahee mixiphphan godaa sinttan ha yohuwaa ubbaa maayiis .
hegaappe guyyiyan , yofttaahee amoonatu kawuwaakko asaa kiittidi , &quot; neeni nu biittaa bollan woraajjidoogee aybi gaasuwaanee ? &quot; yaagidi oyshissiis .
yofttaahee kiittido asatuyyo amoonatu biittaa kawoy zaaridi , &quot; israa7eela asay gibxxe biittaappe kiyido wode , arnnoona shaafaappe doommidi , yaabooqa shaafaa gakkanaashin , qassi yorddaanoosa shaafaa gakkanaashin de7iya ta biittaa ekkiis . ha77i ta biittaa saruwan zaarite &quot; yaagiis .
yofttaahee naa77anttuwaakka amoonatu kawuwaakko asaa kiittiis .
kiittiiddi hagaadan yaagiis; &quot; israa7eela asay moo7aaba biittaa woykko amoona biittaa ekkibeenna .
israa7eela asay gibxxe biittaappe kiyido wode , bazzuwaa kanttidi biidi , zo7o abbaa gakkiis; hegaappe qassi qaadeesa giyoosaa yiis .
yiidi israa7eela asay eedooma biittaa kawuwaakko asaa kiittidi , ne biittaara nuna aattarkkii yaagiis; shin eedooma kawoy aattennan ixxiis . hegaadankka , moo7aaba kawuwaakko kiittin , ikka aattennan ixxiis . yaatin , israa7eela asay qaadeesan gam77iis .
&quot; hegaappe guyyiyan bazzuwaara kanttidi , eti eedoomanne moo7aaba biittata yuuyidi , moo7aaba biittaappe arshsho baggaara yiidosona; yiidi arnnoona shaafaappe hefintta baggaara de7iya sohuwan dunkkaanidosona; shin arnnoona shaafay moo7aaba zawa gidido gishshawu , moo7aaba baggi pinnibookkona .
&quot; hegaappe guyyiyan , israa7eela asay haseboona giyo kataman de7iya amooretu kawuwaa sihoonakko asaa kiittiis; kiittidi eti , hayyanaa , ne biittaara nuna nu biitti aattarkkii yaagidosona .
shin sihooni israa7eela asaa aattanawu ammanibeenna . i ba asaa ubbaa shiishshidi , yahaaxa giyoosan dunkkaanidi , israa7eela asaara olettiis .
olettin goday israa7eela xoossay sihoonanne a asaa ubbaa israa7eela asaa kushiyan aattidi immin , eta xoonidosona; xoonidi yan de7ida amooretu biitta ubbaa laattidosona .
arnnoona shaafaappe biidi , yaabooqa shaafaa gakkanaashiininne bazzuwaappe biidi , yorddaanoosa shaafaa gakkanaashin de7iya amooretu biittaa ubbaa omooddidi ekkidosona .
&quot; hegaadan oottidi , goday israa7eela xoossay ba asaa israa7eela sinttaappe amooreta yedettidi xayssiis . yaatin , neeni neeyyo ekkanawu waana qoppadii ?
neeni ne xoossay kamooshi neeyyo immiyoobaa ekkikkii ? hegaadankka , nuuni goday nu xoossay nuuyyo immidobaa ubbaa laattidi de7ana .
&quot; bawu neeni xippoora na7aa moo7aaba kawuwaa baalaaqappe minnay ? i israa7eela asaara ooyettidee woykko olettidee ?
&quot; israa7eela asay haseboona , aaro7eranne eta yuushuwan de7iya katamata ubbaa , hegaadankka , qassi arnnoona shaafaa lanqqiyan de7iya katamata ubbaa laattidi , heezzu xeetu layttaa de7iis . yaatin , he wode aybissi wotti ekkibeekketii ?
taani ta baggaara inttena aybanne naaqqabeykke; shin tana ola olada naaqqiyay nena . pirddiya goday hachchi israa7eela asaappenne amoona asaappe gidduwan pirddo &quot; yaagiis .
shin yofttaahee kiittido kiitaa amoonatu kawoy siyennan ixxiis .
he wode godaa ayyaanay yofttaahe bolli wodhdhin , gala7aadenne minaase biittata kantti biiddi , gala7aade biittan de7iya mixiphpha simmiis; hegaappe olanchchata kaalettidi , amoonatu biitti biis .
biiddi godaassi shiiquwaa shiiqettiiddi , &quot; neeni amoonata ta kushiyan aattada immikko ,
olan xoonada taani soo simmiyo wode , tana mokkanawu ta sooppe kiyiyaabi aybanne gidin neessa; taani a neessi xuuggiyo yarshsho oottada shiishshana &quot; yaagiis .
hegaappe guyyiyan , yofttaahee amoonata olanawu zawaa pinnidi biis; bin goday eta a kushiyan aattidi immiis .
aaro7erappe doommidi , biidi miiniitanne aabeeli-karaamiima mati gakkanaashin , laatamu katamata olidi bashshiis; daro asaa wori wurssiis . hegaappe guyyiyan , amoonati israa7eelatussi haarettidosona .
yofttaahee mixiphphan de7iya ba soo simmido wode , koyrottadakka a na7iyaa karaabiyaa oyqqada yexxayddanne duraydda a mokkanawu kiyaasu . ayyo ippe hara na7i baawa .
i o be7ido wode , azzanuwan ba maayuwaa pooshshidi , &quot; hay poora ta na7ee ! tana kawushsharggadasa; tana gakkiya metuwaayyo neeni gaaso gidadasa . ayssi giikko , taani godaassi shiiqetta uttaas; hegaa shiiquwaa gattennan agganawu danddayikke ! &quot; yaagiis .
yaagin na7iyaa , &quot; ta aawawu , neeni godaassi shiiqettidabaa gidikko , goday ne morkketu , amoonatu bolli ne haluwaa kessido gishshawu , neeni shiiqettidobaa ta bolli pola &quot; yaagaasu .
qassikka a ba aawaa , &quot; taayyo issibaa oottarkkii . taani muleera azina gelennan attiyo gishshawu , ta laggetuura baada deretu bolli ta geela7otettaassi yeekkana mala , naa77u aginawu tana yeddarkkii &quot; yaagada oychchaasu .
oychchin i , &quot; ba &quot; yaagidi , naa77u aginawu yeddiis; yeddin a ba laggetuura deriyaa huuphiyaa kiyada ba geela7otettaassi etaara yeekkaasu .
naa77u aginaappe guyyiyan , ba aawaakko simmada yaasu; yin godaassi ba shiiqettido shiiquwaa gattiis . a mulekka attumaasan gayttennan attaasu .
he wodeppe doommidi , israa7eelatu macca naati layttan layttan oyddu gallassaa bantta sooppe haakki biidi , gala7aadiyaa yofttaahee na7eessi yeekkiyoogeenne azzaniyoogee meeze gidiis .
efireema asay olaa baanawu xeegettidi , yorddaanoosa shaafaa pinnidi , xafoona giyo katamaa gakkido wode , yofttaaha , &quot; amoonata olanawu zawaa pinnada baydda , nenaara baanaadan ayssi nuna xeesabeykkii ? nuunikka ne keettaa ne bolli taman xuuggana &quot; yaagidosona .
yaagin yofttaahee eta hagaadan yaagiis; &quot; taaninne ta asay amoonatuura keehippe warettido wode , taani inttena xeesaas; shin intte tana etappe ashshibeekketa .
intte tana ashshennaagaa be7ido wode , zawaa pinnada ta shemppuwaassi qarettennan amoonata olanawu baas; bin goday eta ta kushiyan aattidi immiis . yaatin , intte hachchi ayssi tana olanawu yiidetii ? &quot; yaagiis .
hegaappe guyyiyan , yofttaahee gala7aade asaa ubbaa shiishshidi , efireema asaara olettiis; olettin gala7aade asati xoonidosona . ayssi giikko , efireema asay kase eta , &quot; intte gala7aaden de7iya asati kase efireema zaretuppenne minaase zaretuppe betidi yiidaageetuppe attin , harata gidekketa &quot; yaagi wottiis .
efireema asay baqatennaadan , yorddaanoosa shaafaa pinuwaa ubbaa gala7aadeti oyqqidosona; oyqqin baqatanawu koyiya efireema asi ooninne pinnanawu oychchiyo wode gala7aadeti , &quot; neeni efireema asee ? &quot; yaagidi oychchoosona . oychchin , &quot; gidikke &quot; giikko ,
&quot; ane , shiboleeta ga &quot; yaagoosona . shin i , &quot; shi &quot; giyo pitaliyaa loytti xeeganawu danddayenna gishshawu , &quot; siboleeta &quot; yaagees . yaagiyo wode oyqqidi , yorddaanoosa shaafaa pinniyoosan woroosona . he wode yan efireema asaappe oytamanne naa77u sha7u asay hayqqiis .
yofttaahee israa7eela asaa bollan daannatidi , usuppun layttaa pirddiis . hegaappe guyyiyan , gala7aadiyaa yofttaahee hayqqiis; hayqqidi gala7aaden de7iya ba kataman moogettiis .
yofttaaheppe kaallidi , beetaliheemee ibxxaani israa7eela asaa bolli pirddiya daanna gidiis .
ibxxaanayyo hasttamu attuma naatinne hasttamu macca naati de7oosona; i ba macca naata ba yara gidenna attuma naatussi immiis; ba attuma naatussikka ba yara gidenna macca naata giigissidi ehiis . ibxxaani israa7eela bolli laappun layttaa daannatidi pirddiis .
hegaappe guyyiyan hayqqidi , beetaliheeme kataman moogettiis .
ibxxaanappe kaallidi , zaabilooniyaa elooni israa7eela asaa bolli daannatidi , tammu layttaa pirddiis .
hegaappe guyyiyan hayqqiis; hayqqidi zaabiloona biittan de7iya ayyaaloona kataman moogettiis .
eloonappe kaallidi , hilleela na7ay abddooni , pir77aatoona giyoosan de7idaagee , israa7eela bolli pirddiya daanna gidiis .
abddoonayyo laappun tammu hareta toggiya oytamu attuma naatinne hasttamu naatu naati de7oosona; abddooni israa7eela asaa bolli daannatidi , hosppun layttaa pirddiis .
hegaappe guyyiyan , hilleela na7ay abddooni hayqqiis; hayqqidi amaaleeqatu gezziyan efireema biittan de7iya pir77aatoonan moogettiis .
israa7eela asay godaa sinttan qassikka iitabaa oottiis . yaatin , goday eta oytamu layttawu pilisxxeema asaa kushiyan aattidi immiis .
he wode xor77a giyo kataman maanuha giyo issi bitanee de7ees . i daana zare; a machchiyaa mayne gidido gishshawu , na7a yelabeykku .
issi gallassi godaa kiitanchchay he maccaaseessi qonccidi , hagaadan yaagiis; &quot; be7a , neeni na7a yelabeenna mayne; shin neeyyo ixetay attana; attin neeni attuma na7a yelana .
hegaa gishshawu , woyne eessaa woykko mattoyiya ushshaa uyennaadaaninne tunabaa aybanne meennaadan naagetta .
neeyyo ixetay attin , neeni attuma na7a yelana . na7ay yelettiyo wodeppe doommidi , xoossaassi dummatida naaziraawe gidiyo gishshawu , a binnaanaa mulekka meedoppa . i israa7eela pilisxxeema asaa kushiyaappe ashshanawu doommana &quot; yaagiis .
hegaappe guyyiyan maccaasiyaa baada , ba keettaawaassi hagaadan yaagada odaasu; &quot; xoossaa asa issoy taakko yiis; ayyo meraykka xoossaa kiitanchchaa meraa mala keehippe yashshiyaagaa . i awappe yiidaakkokka taani a oychchabeykke; ikka ba sunttaa taayyo yootibeenna .
shin i tana , neeyyo ixetay attin , neeni attuma na7a yelana . na7ay yelettoosappe doommidi hayqqana gakkanaassi , xoossaassi dummatida naaziraawe gidiyo gishshawu , woyne eessaa woykko mattoyiya ushshaa uyoppa; ayba tunabaakka mooppa yaagiis &quot; yaagada yootaasu .
hegaappe guyyiyan maanuhee , &quot; abeet godawu , na7ay yelettiyo wode ay oottanawu koshshiyaakko erissana mala , neeni wontta kiittido xoossaa asi nuukko simmidi yaanaadan oottarkkii &quot; yaagidi godaa woossiis .
woossin xoossay maanuhe woosaa siyiis . maccaasiyaa gaden uttidaashin naa77anttuwaa yiis; shin he wode i keettaaway maanuhee iira de7enna .
maccaasiyaa eesuwan ba keettaawaakko baada , &quot; be7a , ini gallassi taakko yiida bitanee hachchikka hagan de7ees &quot; yaagaasu .
yaagin maanuhee uttidosaappe denddidi , ba maccaasiyo kaallidi biis; bi gakkidi , bitaniyaa , &quot; ini ta machcheera haasayiday nenee ? &quot; yaagidi oychchiis . oychchin bitanee , &quot; ee tana &quot; yaagiis .
yaagin maanuhee , &quot; neeni yootido qaalay polettiyo wode , yelettana na7aa de7uwaassinne oosuwaassi wogi aybee ? &quot; yaagidi a oychchiis .
oychchin godaa kiitanchchay , &quot; ne machchiyaa taani yootido ubbabaappe naagettu .
woyniyaa turaappe kiyiyaabaa aybanne muuppu; woyne eessaa woykko mattoyiya ushshaa uyuppu; ayba tunabaakka muuppu . taani iyyo yootido ubbaa polu &quot; yaagidi zaariis .
maanuhee qassi godaa kiitanchchaa , &quot; nuuni neeyyo issi yelaga deeshshaa shukkidi giigissanaashin , hayyanaa takkarkkii &quot; yaagiis .
yaagin godaa kiitanchchay zaaridi , &quot; taani takkikkokka , ne qumaa miikke . shin neeni xuuggiyo yarshshuwaa giigissana koyikko , godaassi yarshshanawu danddayaasa &quot; yaagiis . i godaa kiitanchchaa gidiyoogaa maanuhee eribeenna .
maanuhee qassikka godaa kiitanchchaa , &quot; neeni yootido qaalay polettiyo wode , nuuni nena bonchchana mala , ne sunttay oonee ? &quot; yaagiis .
yaagin godaa kiitanchchay a , &quot; ta sunttay maalaalissiyaagaa gidiyo gishshawu , neeni ta sunttaa aybissi oychchay ? &quot; yaagidi zaariis .
yaagin maanuhee he deeshshaanne a kattaa yarshshuwaa ekkidi , shuchchaa bolli godaassi yarshshiis . maanuheenne a maccaasiyaa xeellishin , goday maalaalissiyaabaa oottiis .
yarshshuwaa yarshshiyoosaappe tamaa lacoy pude pololattishin , godaa kiitanchchay tamaa lacuwaa giddoora saluwaa kiyiis . maanuheenne a maccaasiyaa hegaa be7idi , som77uwaa sa7aa gattidi gufannidosona .
godaa kiitanchchay maanuhessinne a maccaaseessi naa77anttuwaa beettennan aggin , i godaa kiitanchchaa gididoogaa maanuhee he wode akeekiis .
maanuhee ba machchiyo , &quot; nuuni xoossaa be7ido gishshawu , nuuni hayqqanaagee geeshsha &quot; yaagiis .
shin a zaarada , &quot; goday nuna woranawu koyidobaa gidiyaakko , xuuggiyo yarshshuwaanne kattaa yarshshuwaa nu kushiyaappe ekkenna , woykko he ubbabaa nuna bessenna , woykko hagaa nuussi odenna &quot; yaagaasu .
maccaasiyaa attuma na7aa yelaasu; yelada samssoona gaada sunttaasu . na7aykka dicciis; godaykka a anjjiis .
na7ay xor77appenne eshttaa7oolappe gidduwan de7iya daana moottan de7ishin , godaa ayyaanay a denttettiyoogaa doommiis .
issi gallassi samssooni timina giyoosaa wodhdhiis; wodhdhidi yan issi pilisxxeema geela7iyo be7iis .
soo simmidi ba aawaanne ba aayyiyo , &quot; taani timinan issi pilisxxeema geela7iyo be7aas; ha77i o taayyo oychchidi immite &quot; yaagiis .
shin a aawaynne aayyiyaa a , &quot; machcho oychchanawu ha qaxxarettibeenna pilisxxeematukko baanawu nena aybissi koshshidee ? nu dabbotu giddon woykko nu asaa ubbaa giddon neeyyo haniya issi macca na7a demmanawu danddayabeykkii ? &quot; yaagidi oychchidosona . shin samssooni ba aawaa , &quot; taani o dosido gishshawu , o giigissada taayyo imma &quot; yaagiis .
pilisxxeemata olanawu goday gaasuwaa koyidi , hagaa eta bolli oottiyoogaa samssoona aawaynne aayyiyaanne eribookkona . he wode pilisxxeemati israa7eela asaa haaroosona .
hegaappe guyyiyan , samssooni ba aawaaranne ba aayeera timina wodhdhiis . yan woyniyaa turaa giddoora i kanttidi biishin , issi wodala gaammoy gudiiddi a bolli kiyiis .
kiyin godaa ayyaanay samssoona bollan wolqqappe wodhdhiis; wodhdhin deeshsha maraa duuterettiyoogaadan , ba kushiyan aybanne oykkennan gaammuwaa duuteretti yeggiis . he ba oottidoogaa ba aawaassinne ba aayeessi odibeenna .
hegaappe guyyiyan biidi , geela7iyo haasayissiis; haasayissidi o dosiis .
guutta wodiyaappe guyyiyan , o bullachchanawu yaa simmidi biis; biiddi ba worido gaammuwaa gawuxaa be7anawu ogiyaappe sher77i giidi biyo wode , gaammuwaa gawuxaa giddon mattay eessaa eessidoogaa be7iis .
be7idi eessaappe amaridaagaa kaashi ekkidi , ogiyan miiddi biis . ba aawaakkonne ba aayeekko gakkidi , ba oykkido eessaappe amaridaagaa immin , etikka miidosona; shin samssooni he eessaa gaammuwaa gawuxaa giddoppe ekkidoogaa etawu odibeenna .
a aaway maccaasee soo bin , samssooni yan gibiraa giigissiis . hegaa mala gibiray bullachchaawu kaseesappekka oottiyo woga .
he asay a be7ido wode , aara takkanaadan hasttamu wodalla naata dooriis .
samssooni eta , &quot; ane intte eriyaakkonne issi qan77ishiyaa taani inttena qan77ishays; bullachchaa baalay bonchchettiyo laappun gallassatu giddon ha qan77ishiyaa birshshettaa taassi intte yootiyaabaa gidikko , taani inttessi hasttamu liino iirichchotanne hasttamu kumetta maayota immana .
shin intte taayyo birshshettaa yootanawu danddayana xayikko , intte taayyo hasttamu liino iirichchotanne hasttamu kumetta maayota immeeta &quot; yaagiis . yaagin eti , &quot; ero , ne qan77ishiyaa ane nuussi yoota &quot; yaagidosona .
i eta , &quot; miyaagaappe miyoobay beettiis . minuwaa giddoppe mal77iyaabay kiyiis &quot; yaagiis . heezzantto gallassi gakkanaassi eti qan77ishiyaa birshshettaa immanawu danddayibookkona .
oyddantto gallassi eti samssoona machchiyo , &quot; ane ne keettaawaa cimmada qan77ishiyaa birshshettaa i nuuyyo yootanaadan ootta . hegee xayikko , nuuni nenanne ne aawaa keettaa taman xuuggana . intte nuna xeesidoogee nuna manqqettanaassee ? &quot; yaagidosona .
yaatin , samssoona machchiyaa yeekkaydda akko shiiqada , &quot; neeni tana siiqakka ! neeni tana keehippe ixxaasa ! ayssi giikko , neeni ta biittaa asaa qan77ishiyaa qan77ishada , a birshshettaa taassi yootabaakka &quot; yaagaasu . yaagin i zaaridi , &quot; be7a , hagaa taani ta aawaassikka ta aayeessikka yootabeykke . yaatin , neessi aybissi yootoo ? &quot; yaagiis .
yaagin bullachchaa baalay bonchchettiyo laappun gallassatu ubban yeekkada shemppuwaa diggin , laappuntta gallassi qan77ishiyaa birshshettaa iyyo yootiis . yootin akka baada ba biittaa asaayyo yootaasu .
yaatin , laappuntta gallassi away wullanaappe kase katamaa asati ba zaaruwaa ekki yiidi , samssoona , &quot; eessaappe aadhdhidi mal77iyaabi , gaammoppe aadhdhidi minniyaabi aybee ? &quot; yaagidosona . yaagin samssooni eta , &quot; intte ta ussen goyennabaa gidiyaakko , ta qan77ishiyaa birshshettaa erekketa shin &quot; yaagiis .
hegaappe guyyiyan , godaa ayyaanay a bollan wolqqappe wodhdhin , asqqaloona katamaa wodhdhidi , hasttamu asata woriis; woridi eta maayuwaa qaari ekkidi , qan77ishiyaa birshshida asatussi ehiidi immiis . hanidaban ubban hanqquwaa suulliiddi , ba aawaa soo simmidi biis .
bin samssoona machchiyaa a laggiyaassi , a waanna miiziyaassi imettaasu .
guuttaa takkishin , gisttiyaa cakkiyo wode , samssooni ba machchiyo be7anawu issi anqqaara deeshshaa ekkidi biis; biidi i aawaa , &quot; taani ta machchiyaa de7iyo kifiliyaa gelanawu koyays &quot; yaagiis . shin i gelennaadan , i aaway diggiis .
i aaway samssoona , &quot; neeni o ubba ixxidabaa milatin , ne miiziyaayyo immaas . shin i kaalo michchiyaa ippekka aadhdha lo77o; i gishshaa o ekka &quot; yaagiis .
yaagin samssooni etawu , &quot; ha77i simmi pilisxxeema biittaa asaa bolli taani iitabaa oottikko , mooranchcha gidikke &quot; yaagiis .
yaagidi biidi , heezzu xeetu worakanata oyqqiis; oyqqidi naa77aa naa77aa goynaa issippe gattidi , goynatuppe gidduwan yiicettida xomppiyaa wottidi qachchiis .
hegaappe guyyiyan , yiicettida xomppiyan tamaa oyttidi , biron cakettibeenna pilisxxeema asaa kattaa giddo worakanata yeddiis; yeddidi cakettida kattaa , equwan de7iya kattaa , woyniyaa turatanne wogaraa xuuggiis .
pilisxxeemati , &quot; hagaa oottiday oonee ? &quot; yaagidi oychchidosona . oychchin asay , &quot; samssooni oottiis; ayssi giikko , timina asa gidiya a bolloy , a machchiyo a miiziyaayyo immido gishshaassa &quot; yaagiis . yaagin pilisxxeemati biidi , onne i aawaa taman xuuggidosona .
xuuggin samssooni etawu , &quot; intte hegaa oottido gishshawu , haluwaa kessennan aggikke &quot; yaagiis .
yaagidi eta wolqqaama shochchaa shocidi , darota woriis . hegaappe guyyiyan biidi , exaama giyo sohuwan de7iya zaallaa kooppuwaa giddon gam77iis .
hegaappe guyyiyan , pilisxxeema asay yiidi , yihudan dunkkaaniis; dunkkaanidi leeha giyo katamaa oliis .
yihudaa asay eta , &quot; aybissi nuna olanawu yiidetii ? &quot; yaagidi oychchiis . oychchin eti , &quot; nuuni samssoona oykki qachchanawunne i nu bolli oottidoogaadan a bolli oottanawu yiida &quot; yaagidi zaaridosona .
yaatin , yihudaappe heezzu sha7u asati exaama giyo sohuwan de7iya zaallaa kooppuwaa biidi samssoona , &quot; nuna haariyaageeti pilisxxeema asata gidiyoogaa erikkiiyye ? yaatin , nu bolli hagaa ayba palabaa oottay ? &quot; yaagidosona . yaagin i zaaridi , &quot; eti ta bolli oottidoogaadan , taanikka eta bolli oottaas &quot; yaagiis .
etikka zaarettidi , &quot; nuuni hagaa yiidoogee nena qachchidi , pilisxxeematussi aattidi immanaassa &quot; yaagidosona . yaagin samssooni eta , &quot; intte intte huuphen tana worennaadan caaqqite &quot; yaagiis .
yaagin eti , &quot; eeno , nuuni nena qachchidi , etawu aattidi immanaappe attin , worokko &quot; yaagidi awu zaaridosona . hegaappe guyyiyan , naa77u ooratta wodoruwan qachchidi , zaallaa kooppuwaappe kessidi efiidosona .
samssooni leeha biido wode , pilisxxeema asati wocamiiddi , aara gayttanawu yiidosona . yin godaa ayyaanay a bolli wolqqappe wodhdhiis; wodhdhin a kushiyaa qachchi wottido wodoruwaa , shaloy tamaa be7idi duuxxiyoogaadan , duuteretti yeggiis .
yaatidi mata wode hayqqida issi hariyaa gappataa demmi ekkidi , an sha7u asaa woriis .
woridi samssooni hagaadan yaagiis; &quot; hariyaa gappatan taani ahaa bollan ahaa dooraas . hariyaa gappatan sha7u asaa woraas &quot; yaagiis .
haasayiyoogaa wurssidoogaappe guyyiyan , ba oykkido gappataa kushiyaappe oliis; olidi he sohuwaa raamaati-leeha yaagidi sunttiis .
hegaappe guyyiyan , samssooni keehippe saamettidi , godaassi waassiiddi , &quot; neeni hagaa mala gita xoonuwaa taassi ne ashkkaraassi immadasa . yaatin , taani ha77i saamuwan hayqqoo ? qassi ha qaxxarettibeennaageetu kushiyan kunddoo ? &quot; yaagidi waassiis .
yaagin xoossay leehan de7iya biittaa phalqqin , appe haattay kiyiis . samssooni he haattaappe uyidi alido gishshawu , ayyo shemppoy simmiis . yaatin , he sohuwaa ayni-haqqoore yaagidi sunttiis . hegee hachchi gakkanaassi leehan de7ees .
pilisxxeema asay biittaa haarido wode , samssooni israa7eelan laatamu layttawu pirddiya daanna gidiis .
issi gallassi samssooni gaaza giyo pilisxxeematu katamaa biis; biidi yan issi shaaramuxa maccaasiyo be7idi , iira aqanawu i keettaa geliis .
gaaza kataman de7iya asay samssooni eta katamaa yiidoogaa siyidi , katamaa yuuyi aadhdhidi , qammaa muliyaa katamaa penggiyaa naagiiddi aqiis; &quot; sa7ay wonttanaashin naagidi , nuuni a worana &quot; yaagidi qammaa muliyaa co77u giidosona .
shin samssooni yan zin77idoy bilahe gakkanaashin xalaala . bilahe denddidi , katamaa dirssaa penggiyaa oykkidi , sanqqaa , qoriyaa , qosilettaanne gorddiyo hiraqota shoddiis . he ubbaakka hashiyan tookkidi , kebroonappe sintta baggaara de7iya keraa huuphiyaa kessiis .
hegaappe guyyiyan , samssooni soreeqa giyo zanggaaran de7iya issi daliilo giyo maccaasiyo siiqiis .
yaatin , pilisxxeematu halaqati ikko yiidi , &quot; neeni a cimmada , he wolqqaa ubbaa aybippe i demmidaakkonne qassi nuuni a waati xoonidi qachchanawu danddayiyaakko oychcha . issoy issoy nuuni neeyyo issi sha7anne issi xeetu xaqara biraa immana &quot; yaagidosona .
yaagin daliila samssoona , &quot; hagaa keena wolqqaa neeni awuppe demmidaakko , hayyanaa tawu odarkkii ! issi asi nena qachchidi , waatidi ne wolqqaa daafurssanawu danddayii ? &quot; yaagaasu .
samssooni , &quot; tana laappun irxxa dafotun asi qachchikko , daafurada , hara asadan hanana &quot; yaagidi zaariis .
hegaappe guyyiyan , pilisxxeematu halaqati daliiliyyo laappun irxxa dafota ehiidosona; ehin a samssoona qachchaasu .
ba qol77on asaa qotta wottada , &quot; samssoonaa , pilisxxeemati yiichchidosona &quot; gaada xeesaasu . shin shaloy tamay oyqqin duuxerettiyoogaadan , dafota duuteretti yeggiis . yaatin , i waani wolqqaamiyaakko xuuray erettibeenna .
yaatin , daliila samssoona , &quot; hekko neeni tanan kaa7aasa; neeni taayyo wordduwaa odadasa . ha77ikka neeni qashettanaagee aybiinakko , hayyanaa taayyo yootarkkii ! &quot; yaagaasu .
yaagin i o , &quot; asi go7ettibeenna ooratta wodoruwan tana qachchikko , daafurada , hara asadan hanana &quot; yaagiis .
yaagin daliila ooratta wodoruwaa ekkada , samssoona qachchaasu . qassikka ba qol77on asaa qotta wottada , &quot; samssoona , pilisxxeemati yiichchidosona &quot; yaagaasu . shin i wodoruwaa qesiyaappe shalodan duuteretti yeggiis .
yaatin , daliila samssoona , &quot; ha77i gakkanaassi neeni tanan kaa7adasa; neeni taayyo wordduwaa odadasa . ha77ikka neeni qashettanaagee aybiinakko hayyanaa taayyo yootarkkii ! &quot; yaagaasu . yaagin i o , &quot; ta huuphiyaa laappun datta binnaanaa qacinaara gattada , harppan quxarada , muhuuhaa xongga xonggada daddikko , taani daafurada , hara asadan hanana &quot; yaagiis .
hegaappe guyyiyan , samssooni xiskkishin , daliila a huuphiyaa laappun datta binnaanaaranne qacinaara gatta quxarada daddaasu . hegaappe guyyiyan , &quot; samssoonaa , pilisxxeemati yiichchidosona &quot; yaagaasu . yaagin i xiskkuwaappe beegottidi , ba binnaanaa dadettida maayuwaappenne harppaappe shoddi ekkiis .
yaatin a , &quot; ne wozanay tanaara de7ennan , taani nena siiqays waatada gay ? tanan hagaara heezzutoo kaa7adasa . neeni ha wolqqaa aybippe demmidaakko , taayyo yootabaakka &quot; yaagaasu .
hachchi hachchi zaara zaara oychchada wayssin , haniyoobaa xayiis .
yaatin , &quot; ta aayee uluwaappe doommin , taani xoossaassi dummatida naaziraawe asa gidido gishshawu , ta huuphiyaa binnaanay meedetti erenna . ta binnaanay meedettikko , ta wolqqay taappe xayin , taani daafurada , hara asadan hanana &quot; yaagidi , ba wozanan de7iyaabaa ubbaa iyyo yootiis .
ba wozanan de7iyaabaa ubbaa i yootidoogaa daliila be7ido wode , &quot; ba wozanan de7iyaabaa ubbaa taayyo odido gishshawu , ane issitoo simmidi yiite &quot; yaagada pilisxxeematu halaqatuyyo kiitaa yeddaasu . yeddin eti biraa ekkidi , ikko yiidosona .
daliila samssoona ba kiyuwan xiskkissaasu; xiskkissada issi asa xeegin yiidi , a huuphiyaa laappun datta binnaanaa meediis; meedin a wolqqay appe xayiis . hegaappe guyyiyan , a wayssiyoogaa doommaasu;
&quot; samssoona , pilisxxeemati yiichchidosona ! &quot; yaagaasu . yaagin xiskkuwaappe beegottidi , kaseegaadan duuterettada baana yaagidi qoppiis; shin goday appe shaakettiichchidoogaa i eribeenna .
pilisxxeemati a oyqqidoogaappe guyyiyan , a naa77u ayfeta wooci kessidi , gaaza katamaa efiidosona . efiidi nahaasiyaa sanssalatan qachchidosona; qachchidi qasho keettan de7iya woxan kattaa gaaccanaadan oottidosona .
eti a huuphiyaa binnaanaa meedidoogaappe guyyiyan , binnaanay simmidi mokettaa doommiis .
pilisxxeematu halaqati , &quot; nu xoossay nu morkkiyaa samssoona nu kushiyan aattidi immiis &quot; yaagidi bantta xoossaa daagoonassi gita yarshshuwaa yarshshanawunne ufayttanawu issippe shiiqidosona .
asay ubbay a be7ido wode , &quot; nu biittaa bashshida , nu asaappe daruwaa worida nu morkkiyaa nu xoossay nu kushiyan aattidi immiis &quot; yaagidi bantta xoossaa galatiis .
eti keehippe ufayttido gishshawu , &quot; kaa7idi nuna ufayssana mala , samssoona xeesite &quot; yaagidosona . yaagin samssoona qasho keettaappe xeesidi ehin , i eta sinttan kaa7iis; kaa7idoogaappe guyyiyan , tuussatuppe gidduwan essidosona .
samssooni a kushiyaa oyqqidi kaalettiya na7aa , &quot; taani etan zemppada eqqana mala , keettaa tookkida tuussata tana boshissa &quot; yaagiis .
keettaa giddon attumaasatinne maccaasati kumi uttidosona; qassi hegan pilisxxeematu halaqati ubbatikka de7oosona . samssooni kaa7ishin , keettaa bollan dembbayidi keexxido sohuwan uttidi , heezzu sha7u gidiya attumaasatinne maccaasati be7oosona .
he wode samssooni godaa woossiiddi , &quot; abeet ubbaa haariya godawu , hay tana hassayarkkii ! abeet xoossawu , pilisxxeemati ta naa77u ayfeta kessidoogaa , haluwaa taani kessanaadan , hay tana issiton minttarkkii ! &quot; yaagiis .
yaagidi samssooni keettaa tookkida giddo tuussata naa77aakka oyqqiis . ushachcha kushiyan issuwaa , haddirssa kushiyan issuwaa oyqqidoogaappe guyyiyan ,
&quot; ane taani pilisxxeematuura issippe hayqqays ! &quot; yaagidi waassiis . waassidi bawu de7iya wolqqa ubban sugin , keettay halaqatu bollinne giddon de7iya asaa ubbaa bolli kunddiis . samssooni hayqqiiddi worido asay , i paxa de7iiddi worido asaappe dariis .
yaatin , a ishatinne a dabboti ubbay yiidi , a ahaa efiidosona; efiidi xor77a katamaappenne eshttaa7oola katamaappe gidduwan , a aawaa maanuhe duufuwan moogidosona . samssooni israa7eelan laatamu layttaa daannatidi pirddiis .
efireema gezziyan miika giyo issi bitanee de7ees .
issi gallassi miiki ba aayyiyo , &quot; neeppe issi asi issi sha7anne issi xeetu xaqara biraa wuuqqido wode , neeni he wuuqqida bitaniyaa qanggishin taani siyaas . be7a , he miishshay ta achchan de7ees; taani ekkaas &quot; yaagiis . yaagin a aayyiyaa , &quot; ta na7awu , nena goday anjjo &quot; yaagaasu .
yaagin na7ay issi sha7anne issi xeetu xaqara biraa ba aayeessi zaariis; zaarin a aayyiyaa , &quot; qanggettay ta na7aa gakkennaadan , taani ha miishshaa ta godaayyo dummayana . yaatobare biraa seerissidi , mittaappe masettidi giigida eeqaa misiliyaa an sheeshshanawu go7ettana . hegaa gishshawu , biraa taani neessi zaarana &quot; yaagaasu .
na7ay ba aayeessi miishshaa zaarin , a aayyiyaa he xaqara biraappe naa77u xeetaa ekkada , mittaa massidi biran sheeshshi sheeshshidi eeqa misiliyaa medhdhiya issi hiillaassi immaasu; immin i oottido misilee miika son de7iis .
he miikassi eeqawu goynniyo keettay de7ees . i eefuudiyaanne so giddo eeqaa misileta giigissidi , he keettan ba naatuppe issuwaa qeese oottidi sunttiis .
he wode israa7eela biittan kawoy baawa; asi ubbi bawu likke milatidabaa coo oottiis .
kawoy daawiti cimidi wodiyaa keehippe sugiis . yaatidaagawu ashkkarati maayuwaa a bolli kuurinkka a ho77ennan ixxiis .
hegaa gishshawu , a oosanchchati a , &quot; kawuwaa achchan de7ana malanne a heemmana mala , issi geela7o na7iyo nuuni neeyyo koyana; nu godaa kawuwaa ho7ettanawu a a lanqqen zin77anawu danddayawusu &quot; yaagidosona .
yaagidi eti israa7eela biittan ubban koyidi abishaago giyo issi puulanchcha geela7iyo shuneema giyo katamaappe demmidosona . demmidi o kawuwaassi ehiidosona .
he geela7iyaa keehippe puulanchcha na7a . a kawuwaa heemmaasunne ayyo oottaasu; shin kawoy iira inddan gaytti erenna .
haggiiti na7ay adoonee , &quot; taani kawotanawu koyays &quot; yaagidi denddiis; denddidi paraa gaaretanne parata ba sinttan woxxiya ishatamu asaara giigissiis .
a aaway aban gelidi , &quot; ayssi hagaa oottay ? &quot; giidi mulekka a oychchi erenna . adooneekka qassi meraa keehippe lo77o asa; i abeselooma kaallidi yelettiis .
adoonee xaruuyi na7aa yoo7aabanne qeesiyaa abiyaataara ha yohuwaa zoretaa bessiis; bessin eti a maaddanawu maayidosona .
shin qeesiyaa xaadooqi , yoodaahe na7ay banaayi , hananabaa yootiya naataani , shim77i , ree7inne daawita naagiyaageeti adooniyaara de7okkona .
issi gallassi adoonee eniroogeela katamaa matan zoheleeta zaallaa giyo sohuwan dorssata , mehetanne anqqara marata yarshshiis . kawo naata ba ishata ubbaanne kawuwaassi oottiya yihudaa asata ubbaa ba yarshshiyo sohuwaa xeesiis;
shin hananabaa yootiya naataana , banaaya , kawuwaa naagiyaageetanne ba ishaa solomona xeesibeenna .
hegaappe guyyiyan , naataani solomona aayyiyo berssaabo hagaadan yaagidi oychchiis; &quot; nu goday daawiti erennan de7ishin , haggiiti na7ay adoonee kawotidoogaa neeni siyabeykkiiyye ?
yaatikko , ha77i neeni ne shemppuwaanne ne na7aa solomona shemppuwaa waatada ashshanaakko nena taani ane zorays .
kawuwaa daawitakko gelada hagaadan yaaga; ta godawu kawuwawu , taassi ne ashkkareessi , &quot; tuma , taappe guyyiyan ne na7ay solomoni kawotana; ta kawotaa araatan i uttana &quot; yaagada caaqqabeykkii ? yaatin , adoonee aybissi kawotidee ? yaaga .
neeni kawuwaara haasayaydda yan de7ishin taani gelada , ne haasayaa mayzzada haasayana &quot; yaagiis .
yaagin berssaaba cimida kawuwaa haasayissanawu i de7iyo ilppinniyaa gelaasu; shuneema katamaappe yiida abishaaga kawuwaa heemmawusu .
berssaaba kawuwaa sinttan lichchi gaada gufannaasu . gufannin kawoy , &quot; ay koyadii ? &quot; yaagidi oychchiis .
oychchin a , &quot; ta godawu , taassi ne ashkkareessi , taappe guyyiyan ne na7ay solomoni kawotana; ta kawotaa araatankka i uttana gaada godan , ne xoossan , neeni ne huuphen caaqqadasa .
shin ha77i adoonee kawotiis; neeni ta goday kawoy hegaa erakka .
i keehi daro meheta , anqqara maratanne dorssata yarshshiis . yarshshiiddi kawuwaa naata ubbaa , qeesiyaa abiyaataaranne ola gadaawaa yoo7aaba xeesiis; shin ne ashkkaraa solomona xeesibeenna .
ta godawu kawuwawu , ta godaappe kawuwaappe guyyiyan ooni ne kawotaa araatan uttanaakko eranawu israa7eela asaa ubbaa ayfee nena xeelli uttiis .
hinna xayikko , ta goday kawoy hayqqidi ba mayzzan gayttiyo wode , taaninne ta na7ay solomoni daafabaa oottida asadan qoodettana &quot; yaagaasu .
berssaaba biron kawuwaara haasayishin , hananabaa yootiya naataani kawo keettaa gakkiis .
gakkin kawuwaayyo , &quot; hananabaa yootiya naataani yiis &quot; yaagidi yootidosona . yaatin , naataani kawuwaa sintti aadhdhidi , ba som77uwaa sa7aa gattidi ziggiis .
hegaappe guyyiyan naataani , &quot; ta godawu kawuwawu , neeppe guyyiyan adoonee kawotanaadaaninne ne kawotaa araatan uttanaadan odadiiyye ?
hachchi i duge biidi keehi daro meheta , anqqara maratanne dorssata yarshshiis . yarshshiiddi kawuwaa naata ubbaa , ola gadaawatanne qeesiyaa abiyaataara xeesiis . eti ha77i aara miiddinne uyiiddi , kawoy adoonee merinawu de7o ! yaagiiddi de7oosona .
shin tana ne ashkkaraa , qeesiyaa xaadooqa , yoodaahe na7aa banaayanne ne ashkkaraa solomona xeesibeenna .
hagee ta godaa kawuwaappe guyyiyan a kawotaa araatan ooni uttanaakko ba ashkkarata erissennan de7iiddi ta goday kawoy oottidobeeyye ? &quot; yaagiis .
yaagin kawoy daawiti , &quot; berssaabo tawu xeesite &quot; yaagiis; yaagin kawoy de7iyoosaa gelada a sinttan eqqaasu .
he wode kawoy iyyo hagaadan yaagidi caaqqiis; &quot; tana meto ubbaappe ashshida goday ero !
godan , israa7eela xoossan taani neeyyo caaqqido caaquwaa tumu hachchi polana; taappe guyyiyan ne na7ay solomoni kawotana; ta kawotaa araatan , ta sohuwan i uttana &quot; yaagiis .
yaagin berssaaba ba som77uwaa sa7aa gattada kawuwaa sinttan ziggaasu; ziggada kawuwaa , &quot; ta goday , kawoy daawiti merinawu de7o ! &quot; yaagaasu .
hegaappe guyyiyan kawoy daawiti , &quot; tawu qeesiyaa xaadooqa , hananabaa yootiya naataananne yoodaahe na7aa banaaya xeesidi gelissite &quot; yaagiis . yaagin eti gelidi , kawuwaa sintti aadhdhidosona .
aadhdhin i eta , &quot; ta ashkkarata inttenaara ekkidi biidi , ta na7aa solomona taani toggiyo baquluwaa togissidi , duge giyoona pulttuwaa efiite .
efin qeesiyaa xaadooqinne hananabaa yootiya naataani a tiyidi israa7eela asaa bollan kawoyona . hegaappe guyyiyan malkkataa punnidi , intte qaalaa xoqqu oottidi , kawoy solomoni merinawu de7o ! yaagite .
hegaappe guyyiyan intte a ajabidi aara pude biite; bin i yiidi ta kawotaa araatan uttidi , ta sohuwan kawoto . taani israa7eelanne yihudaa haariyaagaa oottada a sunttaas &quot; yaagiis .
yoodaahe na7aa banaayi kawuwaayyo zaaridi , &quot; amin77i ! goday , ta godaa kawuwaa xoossaykka hegaa go !
goday ta godaara kawuwaara gididoogaadan solomonaarakka gido; yaatin , a kawotaa araataa ta godaa kawuwaa daawita kawotaa araataappekka aattidi gitayo &quot; yaagiis .
hegaa gishshawu , qeesiyaa xaadooqi , hananabaa yootiya naataani , yoodaahe na7ay banaayinne kawuwaa naagiyaageeti solomona kawoy daawiti toggiyo baquluwaa togissidi , giyoona efiidosona .
qeesiyaa xaadooqi xoossaa dunkkaaniyaappe zaytiyaa kaciyan tigi ekkidi , solomona tiyidi kawoyiis . hegaappe guyyiyan eti malkkataa punnin , asay ubbay ba qaalaa xoqqu oottidi , &quot; kawoy solomoni merinawu de7o ! &quot; yaagiis .
asay ubbaykka a kaallidi pude biis; eti pulaaliyaa punni punnidi kaa7iiddi keehippe ufayttidosona . he hombbocettan biittay qaaxxiis .
adooneenne aara de7iya imattati gibiraa mi wurssiiddi hagaa siyidosona . malkkataa punettaa siyidi yoo7aabi , &quot; ha kataman wocamiya wocamay ubbay aybabee ? &quot; yaagidi oychchiis .
i biron haasayishin qeesiyaa abiyaataara na7ay yonaataani gakki wodhdhiis . gakkin adoonee , &quot; ane haa gela . ne mala lo77o asi lo77o odo eheennan aggenna &quot; yaagiis .
yaagin yonaataani , &quot; chii , taani lo77o odo ehabeykke ! nu goday kawoy daawiti solomona kawoyiis .
a ajabana mala kawoy qeesiyaa xaadooqa , hananabaa yootiya naataana , yoodaahe na7aa banaayanne kawuwaa naagiyaageeta aara yeddiis; eti kawoy toggiyo baquluwaa a togissidosona .
qeesiyaa xaadooqinne hananabaa yootiya naataani , giyoona shaafan a tiyidi kawoyidosona; hegaappekka eti hombbociiddi pude biidosona; hegawu katamaykka kooshimmees . ha77i intte siyiyo wocamay hegaa .
hegaa bollikka solomoni kawotaa araatan uttiis .
qassi kawo oosanchchatikka nu godaa kawuwaa daawita , ne xoossay solomona woriyaa neegaappekka aatti woreyo ! a kawotaa araataa neegaappekka aatti gitayo ! yaagidi anjjidosona . anjjin kawoy ba arssan de7iiddi hokkidi xoossaassi goynniis .
goynnidi , ta kawotaa araatan uttidi ta sohuwan kawotiyaabaa tana hachchi ta ayfiyan bessida goday israa7eela xoossay galatetto ! yaagiis &quot; yaagiis .
hegaa siyidi , adooniyaa imattati ubbay dagammi denddidi , laalettidosona .
laalettin adoonee solomonayyo yayyidi biidi , yarshshiyoosaa kaceta oyqqiis .
oyqqin asay solomona , &quot; adoonee kawuwaa solomonayyo yayyidi , yarshshiyoosaa kaceta oyqqiis; oyqqidi , kawoy solomoni tana ba ashkkaraa bisuwan worennaadan taayyo hachchi caaqqo yaagees &quot; yaagidi yootidosona .
yaagin solomoni zaaridi , &quot; i ba hanuwaa loyttanabaa gidikko , haray attin a huuphiyaappe issi binnaaninne boshettenna; shin an iitatetti beettikko , i hayqqana &quot; yaagiis .
hegaappe guyyiyan kawoy solomoni asaa kiittin , eti yarshshuwaa yarshshiyoosaappe duge a wottidosona . wottin adoonee yiidi , solomonayyo ziggiis; yaatin , solomoni a , &quot; ne soo ba &quot; yaagiis .
daawiti hayqqiyo wodee matin , ba na7aa solomona hagaadan yaagidi azaziis;
&quot; taani hayqqiyo wodee matiis . hegaa gishshawu , minna; yeeqenna asa gida .
goday ne xoossay azazidobaa naaga; a ogetun hemetta; muuse higgiyan xaafettidoogaadan a awaajuwaa , a azazuwaa , a higgiyaanne a wogaa naaga . yaatikko , neeni oottiyoobay ubbaynne neeni biyo soho ubbay neeyyo injjetana .
qassi goday tana , ne zerettati bantta de7uwan naagettidi de7ikko , eti ta sinttan bantta kumetta wozanaappenne bantta kumetta shemppuwaappe ammanettidi hemettikko , israa7eela kawotaa araatan uttiya asi neeyyo mulekka xayenna yaagido ufayssaa qaalaa taayyo polana .
&quot; qassi xaruuyi na7ay yoo7aabi israa7eela ola gadaawata naa77aa , neera na7aa abaneeranne yetera na7aa amaasa woridi , i tana oottidobaa neeni akeekaasa . hegeenne , eti olaa wode woridoogaa haluwaa eta sigaa wode woridi , he suuttan ba xeessaa qabattuwaanne ba gediyaa caammaa alleeqiis .
neeni a ne aadhdhida eratettaadan ootta; bawu mati i ceeggidi saro hayqqanaadan oottoppa .
&quot; shin gala7aade giyo biittan de7iya barzzillaaya naatuyyo keha; eti ne maaddan miya asaara mona . ayssi giikko , taani ne ishaa abeseloomappe baqatiyo wode , eti taayyo miyye gididosona .
&quot; taani maahinayma katamaa biido wode , tana iita qanggettaa qanggida biniyaama biittan baahuriima katamaappe yiida geera na7aa shim77i nenaara de7iyoogaa hassaya . i tanaara gayttanawu yorddaanoosa shaafaa duge yiido wode , taani nena worikke gaada godan ayyo caaqqaas .
shin ha77i neeni a xillo asadan qoodoppa . neeni aadhdhida eray de7iyo asa; neeni a waatanaakko erana . neeni he cima bitaniyaa suuttaara mooga &quot; yaagiis .
hegaappe guyyiyan daawiti hayqqidi , ba mayzzan gayttiis; yaatidi daawita kataman moogettiis .
daawiti israa7eela bolli oytamu laytta kawotiis; kebroonan laappun laytta , yerusalaamen hasttmanne heezzu laytta kawotiis .
solomoninne ba aawaa daawita kawotaa araatan uttiis; a kawotettaykka keehippe minniis .
haggiiti na7ay adoonee , solomona aayee berssaabikko biis; bin berssaaba , &quot; neeni taakko saruwan yaadii ? &quot; yaagada a oychchaasu . oychchin i , &quot; ee; saruwan yaas &quot; yaagidi zaariis .
hegaappe guyyiyan gujjidikka , &quot; taani nena oychchiyoobi de7ees &quot; yaagiis . yaagin a , &quot; oychcha &quot; yaagaasu .
yaagin i hagaadan yaagiis; &quot; kawotanawu bessiyay tana gididoogaanne israa7eela asay ubbay tana bantta kawodan xeellidoogaa neeni ne huuphen eraasa . shin yohoti laamettin kawotettay ta ishaayyo yuuyiis; hegeenne , ayyo godaappe yiis .
ha77i taani nena issibaa oychchana . hayyanaa taayyo ixxoppa &quot; yaagiis . yaagin a , &quot; oychcha &quot; yaagaasu .
yaagin i , &quot; kawoy solomoni neeyyo ixxis geenna; hegaa gishshawu , shuneema katamaappe yiida abishaago giyo geela7iyo taani machchanawu i o taayyo immana mala , hayyanaa a taayyo oychcharkkii &quot; yaagiis .
yaagin berssaaba , &quot; daro lo77o; taani hegaa neeyyo kawuwaassi odana &quot; yaagaasu .
hegaa gishshawu , berssaaba adooniyaa kiitaa odanawu solomonakko gelin , kawoy o mokkanawu denddi eqqidi , iyyo ziggiis; ziggi simmidi ba kawotaa araatan uttiis . qassi ba aayeessi hara kawotaa araataa ehiissidi , an baappe ushachcha baggaara utissiis .
uttidoogaappe guyyiyan , &quot; nena taani issi guuttabaa oychchiyoobi de7ees . hayyanaa taayyo ixxis gooppa &quot; yaagaasu . yaagin kawoy zaaridi o , &quot; ta aayee , oychcha . taani ixxis giikke &quot; yaagiis .
yaagin a , &quot; shuneema katamaappe yiida abishaago ne ishay adoonee machchana mala ayyo immarkkii &quot; yaagaasu .
yaagin kawoy solomoni zaaridi ba aayyiyo , &quot; shuneema katamaappe yiida abishaago neeni adooniyaayyo ayssi oychchay ? i ta bayraa gidennee ? neeni ayyo kawotettaakka oychchanaagaa shin aggadasa ! ee , neeni ayyo , qeesiyaa abiyaataarayyoonne xaruuyi na7aa yoo7aabayyo kawotettaakka oychchanaagaa aggadasa ! &quot; yaagiis .
yaagidi kawoy solomoni godan caaqqidi , &quot; adoonee hagaa oychchido gishshawu taani a worana xayikko , goday tana woro !
ha77i simmi tana ta aawaa daawita kawotaa araatan utissidi , ta kawotettaa mintti essidi , ta zareti de7i be7anaadan oottida goday ero ! adooniyaa hachchi worana ! &quot; yaagiis .
yaagidi kawoy solomoni yoodaahe na7aa banaaya azazin , i biidi adooniyaa shocidi woriis .
hegaappe guyyiyan , kawoy solomoni qeesiyaa abiyaataara hagaadan yaagiis; &quot; neeni anatootan de7iya ne gade guyye ba . neeni hayqqanawu bessaasa; shin nena taani ha77i worikke . ayssi giikko , neeni ta aawaa daawita sinttan ubbaa haariya godaa taabootaa tookkadasa; qassi ta aawaa metuwaa ubbaa aara metootadasa &quot; yaagiis .
yaatidi solomoni abiyaataara godaa qeese gidiyoosaappe diggidi , goday seelon eela keettaa asaabaa yootidoogaa poliis .
abeselooma maaddana xayikkonne adooniyaa maaddida yoo7aabakko ha odoy gakkiis . gakkin godaa dunkkaaniyawu i baqati biidi , yarshshiyoosaa kaceta oyqqiis .
yoo7aabi godaa dunkkaaniyawu baqatidi biidi , yarshshiyoosaa lanqqen de7iyoogaa kawuwaa solomonassi yootidosona . yootin solomoni yoodaahe na7aa banaaya , &quot; ba , baada a wora ! &quot; giidi azaziis .
yaagin banaayi godaa dunkkaaniyaa giddo gelidi yoo7aaba , &quot; kawoy nena , hagaappe kiya yaagees &quot; yaagiis . shin i zaaridi , &quot; kiyikke ! taani hagan hayqqana &quot; yaagiis . yaagin banaayi kawuwaayyo , &quot; yoo7aabi taayyo hagaa hagaa giidi zaariis &quot; giidi odiis .
kawoy banaaya , &quot; i giidoogaadan a ootta; a worada mooga ! yaatikko , yoo7aabi xillo asatu suuttaa gussido daafaappe tananne ta aawaa keettaa asaa geeshshaasa .
i gussido suuttaa acuwaa goday ayyo qanxxana . ayssi giikko , i ta aaway daawiti erennan de7ishin naa77u asata bisuwan woriis; israa7eela ola gadaaway neera na7ay abaneerinne yihudaa ola gadaaway yetera na7ay amaasi , eti naa77aykka appe kehaanne suuriyaa daro asa .
yoo7aabi ha asata worido gishshawu , eta suuttaa daafay merinawu yoo7aaba huuphiyaaninne a zerettatu huuphiyan wodhdho . daawita bollinne a keettaa asaa bolli , a zerettatu bollinne a kawotaa araataa bolli merinawu godaa saroy gido &quot; yaagiis .
hegaa gishshawu , yoodaahe na7ay banaayi pude kiyidi , yoo7aaba shocidi woriis; worin i bazzon de7iya ba gaden moogettiis .
kawoy yoodaahe na7aa banaaya yoo7aaba sohuwan ola gadaawa oottidi sunttiis; qassi abiyaataara sohuwan qeesiyaa xaadooqa sunttiis .
hegaappe guyyiyan kawoy solomoni shim77ayyo kiittidi hagaadan yaagiis; &quot; neessi yerusalaamen keettaa keexxada , yan de7a; harasaa awanne booppa .
neeni katamaappe kiyada , qediroona zanggaaraa pinnido gallassi hayqqanaagaa era . ne suuttaa gomee nena oyqqana &quot; yaagiis .
yaagin shim77i zaaridi kawuwaa , &quot; neeni giyoogee lo77o; taani ne ashkkaray neeni ta goday kawoy giidoogaadan oottana &quot; yaagiis . shim77i yerusalaamen daro wodiyaa de7iis .
shin heezzu layttaappe guyyiyan , shim77a ashkkaratuppe naa77ati betidi , maa7ika na7aa , gaate kawuwaa akiishakko biidosona; bin , &quot; ne ashkkarati gaaten de7oosona &quot; giidi shim77ayyo yootidosona .
yootin i ba hariyaa kooridi , ba ashkkarata koyanawu akiishakko gaate biis; biidi gaateppe ba ashkkarata zaaridi ehiis .
shim77i yerusalaameppe gaate katamaa biidi simmidoogaa solomoni siyido wode ,
shim77a xeesissidi hagaadan yaagiis; &quot; neeni yaappe denddada harasaa awanne biido gallassi , hayqqiyoogaa era gaada taani nena godan caaqettada seerabeykkinaa ? he wode neeni ne giyoogee lo77o; eeno , taani azazettana gaadasa .
yaatin , godaayyo caaqqido caaquwaanne ta azazuwaa ayssi naagabeykkii ? &quot; yaagiis .
qassikka kawoy shim77a , &quot; ta aawaa daawita bolli neeni oottido iita oosuwaa ubbaa ne wozanay erees . ha77i simmi ne iita oosuwaa goday neeyyo zaarana .
shin kawoy solomoni anjjettana; daawita kawotaa araataykka godaa sinttan merinawu saro de7ana &quot; yaagiis .
yaagidi kawoy yoodaahe na7aa banaaya azaziis; azazin banaayi biidi , shim77a shocidi woriis . yaatin , kawotettay solomona kushiyan minnidi eqqiis .
solomoni gibxxe kawuwaara zuppetidi , a na7iyo baayyo machcho ekkiis; ekkidi ba kawo keettaa , godaa beeta maqidasiyaanne yerusalaame yuushuwaa dirssaa gimbbidi polanaashin , o daawita katamaa ehiis .
godaa sunttaayyo beeta maqidasee biron keexettiichchibeenna gishshawu , asay he wode goynniyo xoqqa sohotun yarshshiiddi takkiis .
solomoni godaa siiqiyoogaa ba aawaa daawita wogan hemettiyoogan erissiis; shin goynniyo xoqqa sohotun yarshshiisinne ixaanaa cuwayiis .
kawoy yarshshuwaa yarshshanawu gabaa7oona biis; ayssi giikko , he sohoy hara ubbaappe aadhdhi koshshiya goynniyo xoqqa soho . solomoni sha7u mehiyaa ehiidi , he yarshshiyoosan xuuggiyo yarshshuwaa yarshshiis .
goday solomonayyo gabaa7oonan qammi aymuwan qoncciis . qonccidi xoossay a , &quot; taani neeyyo ay immanawu koyay ? &quot; yaagiis .
yaagin solomoni , &quot; ne ashkkaray ta aaway daawiti neeyyo ammanettiya xillonne suure asa gidiyo gishshawu , neeni aggenna siiquwan a siiqadasa . neeni ha gita siiquwaa aggennan siiqaydda , hachchi ha gallassi a kawotaa araatan uttiya attuma na7aa ayyo immadasa .
&quot; ha77ikka abeet godawu , ta xoossawu , neeni tana ne ashkkaraa , ta aawaa daawita sohuwan kawoyadasa . shin taani guutta na7a gidiyo gishshawu , asaa waata kaalettanaakko taani erikke .
taani ne ashkkaray neeni doorido asaa giddon , qooday baynna asaa giddon de7ays .
hegaa gishshawu , taani ne asaa ayssanawunne lo77uwaanne iitaa shaakkada eranawu taayyo ne ashkkaraayyo akeeka wozanaa imma . hegee xayikko , ha ne gita asaa ooni kaalettanawu danddayii ? &quot; yaagiis .
solomoni hegaa oychchido gishshawu , goday ufayttiis .
hegaa gishshawu , xoossay a hagaadan yaagiis; &quot; neeni neeyyo baree aduqqanawu , woykko dure gidanawu , woykko ne morkketi hayqqanawu oychchennan aggada , hagaa asaa suure pirddan ayssiyo aadhdhida eratettaa oychchido gishshawu ,
neeni oychchidoogaa taani oottana . be7a , neeppe kase ne mali baynnaagaadan neeppe simminkka ne mali denddennaagaadan , aadhdhida eratettaanne akeeka wozanaa taani neeyyo immana .
qassi neeni oychchabeennabaakka taani neeyyo immana; neeni de7ido laytta ubban kawotu giddon ne keena kawoy de7ennaadan , duretaanne bonchchuwaa taani neeyyo immana .
neeni ne aaway daawiti hemettidoogaadan ta ogiyan hemettikko , ta wogawunne ta azazuwawu azazettikko , taani ne bariyaa adussana &quot; yaagiis .
hegaappe guyyiyan solomoni beegottiis; beegottidi hegee aymo gidiyoogaa akeekiis . i yerusalaame simmidi biidi , godaa maachchaa taabootaa sinttan eqqiis; eqqidi xuuggiyo yarshshuwaanne issippetettaa yarshshuwaa yarshshiis . yaatidi ba oosanchchatu ubbaayyo gibiraa kessiis .
issi gallassi naa77u shaaramuxati kawuwaa solomonakko yiidi , a sinttan eqqidosona .
eqqin etappe issinniyaa hagaadan yaagaasu; &quot; ta godawu , taaninne ha mishiriyaa issi keettan de7oos . yan a tanaara issippe de7ishin , taani issi na7a yelaas .
ta na7ay yelettido heezzantto gallassi ha mishiriyaakka issi na7a yelaasu . he keettan nu naa77aappe hara asi ooninne baawa .
gallassi qammi a a bolli zin77ido gishshawu , ha mishiree na7ay hayqqiis .
hayqqin a qamma bilahe denddada , taani ne ashkkariyaa xiskkidaashin , ta na7aa ta miyyiyaappe ekkaasu; ekkada a ba kiyuwan wottada , ba hayqqida na7aa ta kiyuwan wottaasu .
wonttin guuran taani ta na7aa xanttanawu denddido wode , hayqqiichchiis ! shin taani maallado poo7uwan tishshi oottada xeelliyo wode , hekko taani yelido na7aa gidenna &quot; yaagaasu .
yaagin hankko maccaasiya hagaadan yaagaasu; &quot; chii ! paxa de7iyaagee ta na7aa; hayqqidaagee neegaa &quot; yaagaasu . shin koyro maccaasiyaa zaarada , &quot; chii , hayqqidaagee ne na7aa; paxa de7iyaagee ta na7aa &quot; yaagaasu . hegaadan giidi eti kawuwaa sinttan palamettidosona .
palamettin kawoy solomoni hagaadan yaagiis; &quot; ha maccaasiyaa , paxa de7iya na7ay taagaa; hayqqidaagee neegaa yaagawusu; hankkorakka , chii ! ne na7ay hayqqidaagaa; ta na7ay paxa de7iyaagaa yaagawusu &quot; yaagiis .
yaagidi kawoy , &quot; tawu bisuwaa ekki yiite &quot; yaagiis; yaagin eti ayyo bisuwaa ehiidosona .
ehin kawoy , &quot; paxa de7iya na7aa naa77u kessidi phalqqite; phalqqidi issi baggaa hannissi immite; issi baggaa hinnissi immite &quot; yaagidi azaziis .
azazin ha paxa de7iya na7ay ibaa gidiyo maccaasiyaa ba na7aassi mishettada kawuwaa , &quot; hay ta godawu , paxa de7iya na7aa iyyo imma ! a woroppa ! &quot; yaagaasu . shin hankkoriyaa , &quot; taayyookka neeyyookka gidoppo; naa77u kiyidi phalqqetto &quot; yaagaasu .
hegaappe guyyiyan kawoy , &quot; ha paxa de7iya na7aa ha koyro maccaaseeyyo immite; na7aa woroppite . hanna na7aa aayyiyo ! &quot; yaagidi pirddiis .
israa7eela asay ubbay kawoy pirddido pirddaa siyido wode , eti kawuwaa keehippe bonchchidosona . ayssi giikko , asaayyo xillotettan pirddanawu ayyo aadhdhida eratettay xoossaappe imettidoogaa be7idosona .
kawoy solomoni israa7eela biittaa ubbaa bolli kawotiis .
i sunttido halaqati hagaappe kaallidi xaafettidaageeta . xaadooqa na7ay azaariyaasi qeese;
shiishsha naati elihoreefinne akiiyi waanna xaafeta; ahiluuda na7ay yoosaafixi hanidabaa xaafiyaagaa;
yoodaahe na7ay banaayi ola gadaawaa; xaadooqinne abiyaataari qeeseta;
naataana na7ay azaariyaasi deriyaa heemmiyaageetu halaqaa; naataana na7ay zaabudi qeesenne kawuwaa dumma zoriyaagaa;
ahishaari kawo keettaa halaqaa; abdda na7ay adooniraami gabbaaratu halaqaa .
qassi solomonayyo israa7eela biittan ubban tammanne naa77u dereta heemmiyaageeti de7oosona; eti kawuwaassinne kawuwaa son de7iya asaa ubbaassi miyo kattaa ehiyaageeta . etappe issoy issoy layttaa giddon issi issi aginaa kattaa ehees .
eta sunttay hagaappe kaallidi xaafettiis . benihuuri efireema gezziyaa heemmiyaagaa .
benddeqari maaqaxa , sha7albbiima , beeti-shemeshanne elooni-beetihanaana katamata heemmiyaagaa .
beniheseedi arubboota biittaa heemmiyaagaa; sooko biittaynne hefeera biittay ubbaykka abaa .
benabinadaabi doora giyo biitta ubbaa heemmiyaagaa; i solomona na7iyo xaafaato ekkidaagaa .
ahiluuda na7ay ba7aana taa7inaakanne magiddo giyo katamata , iziraa7eelappe garssan xarttaana matan de7iya beetishaana biittaa ubbaa , beetishaanappe biidi aabeeli-mahoolaara kanttidi , yoqima7aama hefintti gakkanaashin de7iya katamata heemmiyaagaa .
benggebeeri gala7aaden raamoota giyo katama , gala7aaden minaase na7aa yaa7iira katamatanne , yuushuwan gimbbeenne gimbbiyaa penggetun nahaasiyaa birataa hiraqoti de7iyo usuppun tammu gita katamatuura de7iya , arggooba giyo biittaa heemmiyaagaa . arggoobi baasaanen de7ees .
iddo na7ay ahinaadaabi maahinayma giyo biittaa heemmiyaagaa .
ahima7aaxi nifttaaleema biittaa heemmiyaagaa; i solomona na7iyo baasemaato ekkiis .
hushaaya na7ay ba7aani aseera biittaanne ba7aaloota katamaa heemmiyaagaa .
paaruha na7ay yoosaafixi yisaakoora biittaa heemmiyaagaa .
eela na7ay shim77i biniyaama biittaa heemmiyaagaa .
uura na7ay gebeeri gala7aade biittan amooretu kawoy sihooninne baasaane kawoy oogi kawotido biittata heemmiyaagaa; he biittata heemmiyaagee a xalaala .
yihudaa asaynne israa7eela asay abbaa doona shafiyaadan corattidosona; eti miiddinne uyiiddi ufayttidi de7idosona .
solomoni efiraaxiisa shaafaappe doommidi pilisxxeema biittaa gakkanaashin , hegaappekka gibxxe zawaa gakkanaashin de7iya kawotettata ubbaa haariis . he biittaa asati awu giiraa giiridosona; eti a de7o laytta ubban ayyo haarettidosona .
solomonayyo hachchi hachchi qumawu ishatamu konttaale muruta xiilliyaa , xeetu konttaale xiilliyaa ,
xiikkin modhdhida tammu boorata , yedan miida laatamu booratanne xeetu dorssata , eta bollikka cofoshota , gaarata , genessatanne ordde kuttota koshshees .
solomoni efiraaxiisa shaafaappe arggo baggaara de7iya kawotettata ubbaa tifisaaha katamaappe doommidi gaaza katamaa gakkanaashin haariis; ba yuushuwan de7iya biitta ubbaarakka saro de7iis .
a de7o laytta ubban yihudaa asaynne israa7eela asay daanappe biidi berssaabeha gakkanaashin , ubbay ba woyniyaa turaa kuwaaninne ba ettaa kuwan saro de7iis .
solomonayyo olaa paraa gaareta goochchiya oytamu sha7u gaaxaata paratinne tammanne naa77u sha7u paraasati de7oosona .
he deriyaa heemmiyaageeti bantta aginan aginan kawoy solomoninne a maaddan maanawu yiida asay ubbay miyoobaa shiishshidosona . eti hegaappe aybanne pacissokkona .
eti qassi gaariyaa paratinne hankko parati maanawu banggaanne dalaa peeriyan banttana gakkidaagaa gakkidaagaa ehiidi a wottiyoosan wottidosona .
xoossay solomonayyo aadhdhida eratettaa , akeekaanne zawi baynna aaho qofaa immiis .
solomona aadhdhida eratettay arshsho baggaara de7iya asa ubbaa aadhdhida eratettaappenne gibxxetu aadhdhida eratetta ubbaappekka aadhdhiis .
i asa ubbaappe aadhdhida eranchcha; qassi i ezirahiyaa etaanappekka , maahola naatu hemaanappe , kalkkoolappenne darddaa7appekka aadhdhida eranchchaa . a woree yuushuwan de7iya kawotettata ubbaa gakkiis .
i heezzu sha7u leemisota haasayiis; qassi a yettati issi sha7anne ichchasha .
solomoni liibaanoosa zigaappe doommidi , keettaa gimbbiyaa bolli mokkiya hiisoophphiyaa giyo mittaa gakkanaashin , mittaabaa yootiis; hegaadankka qassi mehetubaa , do7atubaa , kafotubaa , sa7aara gooshettiya meretatubaanne moletubaa tamaarissiis .
a aadhdhida eratettaa siyida biittan sa7an de7iya kawoti ubbay kiittin , kawotetta ubbaappe asay solomona aadhdhida eraa siyanawu yiis .
xiiroosa kawoy kiiraami daawitaara ubbaton siiqettiiddi gam77ido gishshawu , solomoni ba aawaa daawita sohuwan kawotanawu tiyettidoogaa siyidi , ba oosanchchata solomonakko kiittiis .
kiittin solomonikka kiiraamayyo zaaridi hagaadan yaagidi kiittiis;
&quot; goday a morkketa a tohuwaappe garssaara haarissana gakkanaashin , ta aawaa daawita bolli ubbasaara denddida olaa gaasuwan , godaa ba xoossaa sunttaayyo beeta maqidase i keexxibeennaagaa neeni eraasa .
shin ha77i goday ta xoossay taayyo ubbasaara shemppuwaa immiis; immin taayyo ayba morkkeekka woykko iitabikka baawa .
goday ta aawaa daawitayyo , taani ne sohuwan , ne kawotaa araatan kawoyiyo ne na7ay ta sunttaayyo beeta maqidasiyaa keexxana giidoogaadankka , taani godaa ta xoossaa sunttaayyo beeta maqidasiyaa keexxanawu halchchaas .
hegaa gishshawu , liibaanoosappe zigaa taayyo qanxxiya asata azaza; ta asati ne asatuura oottana . yaatobare ne asatussi neeni qanxxa giido damoozaa ayba gidikkonne , taani qanxxana . sidoona asatudan mittaa qanxxuwaa hiillaa nu asay erennaagaa neeni eraasa &quot; yaagiis .
kiiraami solomona kiitaa siyidi keehippe ufayttiis; ufayttidi , &quot; ha gita kawotettaa haarana mala , daawitassi ha aadhdhida eranchcha na7aa immida goday hachchi galatetto &quot; yaagiis .
hegaappe guyyiyan kiiraami solomonayyo hagaadan yaagidi kiittiis; &quot; neeni taayyo kiittido kiitay tana gakkiis . neeni koyidobaa ubbaa taani oottana; zigaa mudettaanne xiiddaa mudettaa taani neeyyo shiishshana .
ta asati ne mudettaa liibaanoosappe duge abbawu miyyana . miyyin taani qashissada , abbaa bollaara tookettidi neeni malaatosaa gakkanaadan oottana; gakkin taani yan birshshissana; birshshissada yaappe efiissana . hegaappe guyyiyan neeni ne baggaara ta kawo keettan de7iya asaayyo miyoobaa kiittiyoogan ta amuwaa polana &quot; yaagiis .
hegaadan oottidi kiiraami solomoni koyido keena zigaa mudettaanne xiiddaa mudettaa ubbaa immiis .
immin solomonikka kawo keettan de7iya asay maanawu laatamu sha7u konttaale gisttiyaanne oyddu xeetu sha7u litiro geeshsha wogaraa zaytiyaa layttan layttan paccennan kiiraamayyo immiis .
goday solomonassi immana giidoogaadan , ayyo aadhdhida eratettaa immiis . kiiraaminne solomoni bantta giddon saro de7idosona; eti naa77ay bantta giddon maachchaa maacettidosona .
kawoy solomoni israa7eela ubbaappe hasttamu sha7u gabbaarata dooridi kessiis .
dooridi adooniraama giyo bitaniyaa eta bolli halaqa oottidi sunttiis . gabbaaratakka tammu sha7aa tammu sha7aa shaakkidi , heezzu cita kessiis; issi issi citay kayan kayan biidi , issi aginaa liibaanoosan oottanaadaaninne naa77u aginaa bantta son de7anaadan kuuyiis .
solomonayyo tooho tookkiya laappun tammu sha7u asatinne shuchchaa qoo7iya hosppun tammu sha7u asati gezziyan de7oosona .
hageeti halaqa gididi asaa oosuwaa ootissiya heezzu sha7anne heezzu xeetu asata gujjennaana .
oosanchchati kawoy solomoni azazin , beeta maqidasiyaayyo baaso gidana mala wogga muruta shuchchata qoo7idi massidosona .
solomona asatinne kiiraama asati kushe hiillaa eriyaageeti , gebaala asatuurakka gididi , beeta maqidasiyaa keexxanawu mittaa qanxxidinne shuchchaa qoo7idi giigissidosona .
israa7eela asay gibxxe biittaappe kiyido oyddu xeetanne hosppun tammantta layttan , solomoni israa7eela bolli kawotido oyddantto layttan , ziifa giyo naa77antto aginan , solomoni godaa beeta maqidasiyaa keexxanawu doommiis .
solomoni godaayyo keexxido beeta maqidasee zananaa usuppun tammu wara adussa; gomppaa laatamu wara aaho; geesaa hasttamu wara xoqqa .
beeta maqidasiyaa geliyoosan de7iya baranddaa gomppay beeta maqidasiyaa gomppaakka keena laatamu wara; keettaa zananay beeta maqidasiyaa geliyoosaa gakkanaashin tammu wara .
beeta maqidasiyawu so baggaara aakkidi , kare baggaara xuummida maskkooteti de7oosona .
he keettaa yuushuwan hara kifileta keexxiis; he kifileti heezzu pooqeti de7iyoogeeta; zamadaa yeggiyo mittay geeshsha sohuwaa giddo gelenna mala , koyro godaara oysettidi shuchchaa wottidi , gimbbiyaayyo hirkki wurssettaa orddissiis .
hegaa gaasuwan garssa koyro pooqee ichchashu wara aaho; naa77antto pooqee usuppun wara aaho; heezzantto pooqee laappun wara aaho .
beeta maqidasee hini qoo7iyoosan masettida shuchcha xalaalan gimbbettiis; yaatin , beeta maqidasee gimbbettido wode , dijino , kaltta , woykko hara ay birata cenggurssinne beeta maqidasiyan siyettibeenna .
ubbaappe garssaara de7iya pooqiyaa geliyo penggee beeta maqidasiyaappe tohossa baggaara de7ees; he sohuwaappe naa77antto pooqiyawunne heezzantto pooqiyawu baanawu yedhdhi kiyiyo xekkati de7oosona .
hegaadan oottidi , solomoni keettaa keexxidi poliis; yaatidi zigaa xawulaanne masettaa bollaara kammiis .
qassi beeta maqidasiyaa yuushuwan pooqeta keexxidi poliis; eta xoqqatettay issuwaagee issuwaagee ichchashu wara gididi , godaara zigaa xawulan oyqettidosona .
godaa qaalay solomonakko yiis; yiidi solomona ,
&quot; ha neeni keexxiyo beeta maqidasiyaa gidikko , neeni ta awaajuwaa kaallikko , ta wogaa oottikko , ta azazota ubbaa naagikkonne azazettikko , yaatikko , taani ne aawaa daawitassi immido ufayssaa ne baggaara polana .
yaatada taani israa7eela asaa giddon de7ana; taani ta asaa israa7eela aggikke &quot; yaagiis .
solomoni beeta maqidasiyaa keexxidi poliis .
beeta maqidasiyaayyo so bagga godaa , wuygiyaappe biidi kaaraa gakkanaashin zigaa xawulaa licidi kammiis; qassi wuygiyankka xiiddaa xawulaa hiixxiis .
beeta maqidasiyaa giddon ubbaappe aadhdhiya geeshsha sohuwaa giyo qol77uwaa medhdhanawu , guyye baggaara laatamu wara gidiya sohuwaa shaakkiis; shaakkidi wuygiyaappe kaaraa gakkanaashin zigaa xawulaa godaa essiis .
he qol77uwaappe sintta baggaara de7iya wuygiyaa zananay oytamu wara adussa .
beeta maqidasiyaayyo so baggay massido gosiyaanne ciyyida ciishshaa misiliyaa medhdhido zigaa xawulan licetti kamettiis; ubbabaykka ziga; ayba shuchchinne beettenna .
solomoni godaa maachchaa taabootaa wottanawu beeta maqidasiyaa giddon ubbaappe aadhdhiya geeshsha sohuwaa giigissiis .
ubbaappe aadhdhiya geeshsha sohoy laatamu wara adussa , laatamu wara aahonne laatamu wara xoqqa . solomoni he qol77uwaassi so baggaa walahi baynna worqqan sheeshshiis . qassi yarshshiyoosaykka zigaa xawulan kamettiis .
solomoni beeta maqidasiyaa gidduwaa walahi baynna worqqan sheeshshiis; worqqaa sheeshshido qol77uwaa geliyo penggiyaayyo bolla qoriyaa yaanne haanne gakkiya worqqa sanssalataa tolidi alleeqissiis .
yaatidi keetta giddo ubbaa worqqan sheeshshiis; qassi ubbaappe aadhdhiya geeshsha sohuwaa sinttan de7iya yarshshiyoosaa worqqan sheeshshiis .
ubbaappe aadhdhiya geeshsha sohuwan wottanawu issoy issoy tammu waraa aduqqiya wogaraappe naa77u kiruubetu misileta massidi giigissiis .
koyro kiruubiyaa qefee issoy ichchashu wara; naa77anttoy qassi ichchashu wara; koyro qefiyaa xeeraappe biidi naa77antto qefiyaa xeeraa gakkanaashin tammu wara .
naa77antto kiruubeekka tammu wara; naa77u kiruubetu qottaynne meray issi mala .
issi kiruubiyaa geesay tammu wara; naa77anttuwaageekka hegaa keena .
solomoni beeta maqidasiyan de7iya ubbaappe aadhdhiya geeshsha sohuwan kiruubeta wottiis . eta qefee micetti uttiis; issi kiruubiyaa qefee issi bagga godaa bochchiyo wode , hinkko kiruubiyaa qefee qassi hinkko bagga godaa bochchees; eta naa77aa qefetikka so giddon issoy issuwaa bochchoosona .
solomoni kiruubetakka worqqan sheeshshiis .
qol77uwaanne wuygiyaa godaa ubbaa kiruubeta , zambbaanne ciyyida ciishshaa misiliyaa massidoogan alleeqissiis .
beeta maqidasiyaayyo so giddo kifiliyaa wuygiyaakka kare bagga kifiliyaa wuygiyaakka worqqan sheeshshiis .
ubbaappe aadhdhiya geeshsha sohuwaa geliyo penggiyaassi wogaraa mittaappe sanqqata kessiis . qosilettati ichchashu baggaara zoozee de7iyoogeeta .
wogaraa mittaappe oosettida naa77u sanqqatu bollan kiruubeta , zambbaanne ciyyida ciishshaa misiliyaa massidi , sanqqata , kiruubetanne zambbaa worqqan sheeshshiis .
hegaadankka , beeta maqidasiyaa wuyge geliyo penggiyawu wogaraappe kessido oyddu zooziyaara de7iya qosilettaa essiis .
i qassi he penggiyaayyo issi issi sanqqay gidduwan dakkotidi dooyettiyo naa77u sanqqata kessiis .
kiruubeta , zambbaanne ciyyida ciishshaa misileta eta bolli massiis; he masettidaageetu bolli worqqaa issi mala oottidi sheeshshiis .
so baggaara de7iya dabaabaa gimbbiis; he gimbbee masettida shuchchaa heezzaa , issuwaa issuwaa bolli wottidi , issi zigaa masettaa eta bolli wottidi gimbbidoogaa .
godaa beeta maqidasiyaa baasoy solomoni kawotido oyddantto layttan , ziifa giyo naa77antto aginan baasettiis .
solomoni kawotido tammanne isiinintta layttan , bula giyo hosppuntta aginan beeta maqidasee halchchidoogaadan muleera keexettidi polettiis . solomoni beeta maqidasiyaa laappun layttan keexxidi wurssiis .
solomoni ba keettaa tammanne heezzu layttan keexxidi wurssiis .
liibaanoosa woraa keettaa geetettiya keettaa solomoni keexxiis; he keettaa zananay xeetu wara; gomppay ishatamu wara; geesay hasttamu wara . zigaa tuuqeti oyddu maaran eqqidosona; qassi masettida zigaa mudettati eta bolli wodhdhidosona;
mudettati heezzu maaran , issi issi maaran tammanne ichchashu mudettati de7oosona; eti muleera oytamanne ichchasha .
he keettaayyo maskkooteti heezzu maaran de7oosona; eti issoy issuwawu sintta baazzan de7oosona .
penggetinne maskkooteti oyddu zooziyaara de7oosona; maskkooteti heezzu maaran gididi , issoy issuwawu sintta baazzan de7oosona .
solomoni tuuqetu keettaa geetettiya keettaakka keexxiis; he keettaa zananay ishatamu wara; gomppay hasttamu wara . he keettaa sinttan daro tuuqiyan zemppidanne bollaara kaaran kamettida barandday de7ees .
qassi i pirddaayyo kawotaa araatay de7iyo pirdda keettaakka keexxiis; he keettay wuygiyaappe biidi kaaraa gakkanaashin zigan kametti uttiis .
pirdda keettaappe guyyen de7iya hara dabaaban bawu daanawu kawo keettaa hankko keettatudan oottidi keexxiis; ba keettaayeessi , gibxxe kawuwaa na7eessikka he keettaa mala keettaa keexxiis .
ha keettati ubbay , kareppe doommidi biidi dirssaappe soora de7iya gita gutaraara gakkanaashin , baasuwaappe doommidi kaaraa gakkanaashin , likkidi massidonne sooranne kareera soofidi giigissido muruta shuchchaappe oosettidosona .
gimbbee hiixettidoy tammu wara woykko hosppun wara gidiya lo77o masettida gita shuchchaana .
hegaappe bolla baggaara likettidi masettida muruta shuchchaynne zigaa mudettay de7ees .
gita dabaabaa yuushuwan de7iya gimbbee godaa beeta maqidasiyaadaaninne baranddaadan masettida shuchchaa heezzaa , issuwaa issuwaa bolli wottidi , issi zigaa masettaa eta bolli wottidi gimbbidoogaa .
kawoy solomoni kiittidi , huraama giyo bitaniyaa xiiroosa katamaappe ehiissiis .
huraama aayyiyaa am77e; a nifttaaleema zare asa . a aaway xiiroosa asa . huraami nahaasiyaa giyo birataa qoxxiyo hiillay de7iyo asa; i nahaasiyaappe qoxxidi kessiyooban ubban keehippe loohida asa; solomonakko i yiidi , a ooso ubbaa oottiis .
huraami issuwaa issuwaa geesay tammanne hosppun wara aduqqidi , yuushoy tammanne naa77u wara aakkido naa77u tuussata nahaasiyaa seerissidi tigidi kessiis . tuussatuyyo giddoy kofa .
hegaadankka , tuussatu huuphiyan wottanawu naa77u gumbbota nahaasiyaappe seerissidi , medhdhiis; issi issi gumbboy ichchashu wara aduqqees .
tuussaa huuphiyan de7iya issi issi gumbbota gitedan oottido laappun sanssalataa qaxiqallotuuninne
naa77u maaraara roomaane giyo teeraa misiletun alleeqissi wottiis .
baranddan eqqida tuussatu bolli de7iya gumbboti ciishshaa meran merettidosona; eta geesay oyddu wara .
naa77u tuuqetu huuphiyan de7iya gumbbotun mulumuqqetti uttida sohuwaappe bolla baggaara , sanssalataa qaxiqalluwaappe kaallidi , naa77u xeetu roomaane teeraa misileti naa77u maaran yuuyi aadhdhidi de7oosona .
huraami he naa77u tuussata beeta maqidasiyaa baranddaa matan essiis . essidi ushachcha baggaara eqqida tuussaa yaakiina sunttiis; haddirssa baggaara eqqida tuussaa qassi boo7eeza sunttiis .
tuussatu huuphiyan de7iya gumbboti ciishsha milatidi merettidosona . hegaadan hanidi tuussatu oosoy polettiis .
huraami abba sayniyaa giyo issi keehi gita sayniyaa nahaasiyaa birataappe seerissi tigidi medhdhiis . he abba sayniyaa doonay ha gaxaappe ya gaxaa gakkanaashin tammu wara; geesay ichchashu wara; yuushoy qassi hasttamu wara .
abba sayniyaa doonan kare baggaara ziqqi giidi , aara oyqettidi merettida gosetu misileti de7oosona; he gosetu misileti naa77u maaran , issi issi waran tammay tammay yuuyi aadhdhidi shuuyettidosona .
he abba saynee nahaasiyaa birataappe merettida tammanne naa77u booratu misiletu zokkuwan uttiis . booratu misiletuppe heezzati huuphessa baggi , heezzati arggo baggi , heezzati tohossa baggi , heezzati qassi arshsho baggi simmidi xeelliyaabaa milatoosona . abba saynee eta bolli uttiis; etayyo guyye baggay giddokko simmi uttiis .
abba saynee issi takkaaro keena ordde; a doonay wanccaa doonaa mala; qassi ciishshay ciyyidaagaakka malatees . he abba saynee oytamu sha7u litiro gidiya haattaa oyqqiyaagaa .
huraami qassi tammu gaareta nahaasiyaa birataappe medhdhiis . he gaareti issoy issoy oyddu wara adussa; oyddu wara aahonne heezzu wara xoqqa .
he gaareti hagaadan oosettidosona; pude eqqida oyddu biratatu bolli piddi giida lochcha nahaase biratati oyqetti uttidosona .
he biratatu bolli gaammota , booratanne kiruubeta milatissidi medhdhido misileti de7oosona; gaammotunne booratu misiletuppe huuphessaaranne tohossaara de7iya biratatu bolli qassi qoxxidi medhdhido ciishshaa enccurssaa misileti de7oosona .
issi issi gaariyaayyo nahaasiyaappe oottido oyddu irzziizotinne irzziizota gatti waaxiyo nahaasiyaa kasoti de7oosona . hegaadankka , oyddu zoozetun keriyaa zemppissiyoobati de7oosona . he zemppissiyoobati ciishshaa enccurssaa milatiya misiletun alleeqetti uttidosona .
gaariyaa zemppissiyoobatu huuphiyan irzziizoti uttida shaashee de7ees; he shaashee gaariyaa xeeraappe pude issi wara gidiyaagaa xoqqu giidi , duge bagga wara gidiyaagaa ziqqi giidi merettiis . he shaashiyaayyo doonay yuuyi aadhdhidi misiliyan alleeqetti uttiis .
irzziizotu geesay issi waranne bagga; irzziizoti lochcha nahaase biratatuyyo garssa baggaara de7oosona . irzziizoti oyqetti uttido kasoti gaariyaara oyqetti uttidosona .
irzziizoti olaa paraa gaariyaa irzziizotudan merettidosona; irzziizota gattidi oyqqiya kasoti , charkketinne raazheti ubbaykka nahaasiyaappe tigettidi oosettidosona .
he gaaretu ubbaa zoozetussikka eta tohossaara tohossaara etaara issuwaa gidi oyqettidi , nahaasiyaappe merettida zemppoti de7oosona .
issi issi gaariyaa huuphiyaa yuushuwan issi waraayyo baggaa aduqqiya shaashee de7ees; zemppotinne lochcha nahaaseti gaariyaara oyqettidi , issuwaa gididi oosettidosona .
ha zemppotuppenne lochcha nahaasetuppe gidduwan de7iya kallo sohotu ubbay kiruubetu , gaammotunne zambbatu misiletun alleeqetti uttidosona; qassi eta yuushoy ciishsha enccurssaa misiliyan alleeqetti uttiis .
simmi tammu gaaretikka hagaadan oosettidosona; seerissidi eta tigido miishshay issuwaa gidiyo gishshawu , eta geesaykka eta qottaykka issi mala .
huraami meecettiyo tammu kereta nahaasiyaappe medhdhiis; issi issi keriyaa gomppay oyddu wara aaho gididi , hosppun xeetu litiro haattaa oyqqees; tammu gaaretussi huuphiyan huuphiyan issi issi meecettiyo keree de7ees .
huraami gaareta ichchashata beeta maqidasiyaayyo huuphessa baggaara , ichchashata qassi beeta maqidasiyaayyo tohossa baggaara wottiis; qassi nahaasiyaappe oosettida abba sayniyaa beeta maqidasiyaappe tohossa arshsho baggi zaaridi essiis .
qassi huraami kereta , akaafatanne kuyxaarota medhdhiis; yaatidi kawuwaa solomonassi godaa beeta maqidasiyaa oosuwaa oottidi poliis .
i oottido oosotikka: naa77u tuussata , tuussatu huuphiyan wottiyo sayne mala naa77u gumbbota , tuussatu bolli de7iya naa77u gumbbota alleeqissiyo naa77u gite mala sanssalatata ,
issi issi gumbbuwaa bolli naa77u maaran nahaasiyaappe merettida issi issi xeetu roomaane teeraa misileta , muleera oyddu xeetu roomaane teeraa misileta ,
tammu gaareta , gaaretu bollan wodhdhiya , meecettiyo tammu kereta ,
abba sayniyaanne appe garssan de7iya tammanne naa77u booratu misileta ,
kereta , akaafatanne kuyxaarota . huraami kawuwaa solomonayyo godaa beeta maqidasiyaa oosuwaassi medhdhido ha miishshata ubbaa qucettida nahaasiyaappe medhdhiis .
kawoy solomoni sukkotappenne xarttaanappe gidduwan , yorddaanoosa dembban de7iya , nahaasiyaa birataa seerissiyo sohuwan hageeta ubbaa ootissiis .
nahaasiyaa birataappe merettida ha miishsha ubbay keehi daro gidido gishshawu , solomoni a mazzanissibeenna; hegaa gishshawu , woysaa deexxiyaabaakko likkee erettibeenna .
qassikka solomoni godaa beeta maqidasiyaa giddon de7iya miishshata ubbaa worqqaappe merissiis . hegeetinne: worqqaappe oottido yarshshiyoosaa , godaa sinttan wottiyo oyttay uttiyo xaraphpheezaa ,
ubbaappe aadhdhiya geeshsha sohuwaappe sinttan ushachcha baggaaranne haddirssa baggaara eqqida , ichchashu ichchashu xomppiyaa wottiyo ballata , ciishshata , xomppetanne qapheta ,
xuu7ata , xomppiyaa toyssiyoobata , kuyxaarota , ixaanaa cuwayiyoobata , tamaa ekkiyo miishshatanne , ubbaappe aadhdhiya geeshsha sohuwaa giyo qol77uwaa penggetanne beeta maqidasiyaayyo kare bagga penggeta oyqqida maaxafeta . ha miishshati ubbay worqqaappe oosettidosona .
kawoy solomoni godaa beeta maqidasiyaa oosuwaa ubbaa polidoogaappe guyyiyan , a aaway daawiti godaayyo dummayidi wottido biraa , worqqaanne hara miishshatakka ubbaa ehiidi , beeta maqidasiyaa buquraa minjjiyoosan wottiis .
hegaappe guyyiyan kawoy solomoni godaa taabootaa daawita katamaappe , xiyooneppe kessidi , beeta maqidasiyaa ehanaadan , israa7eela cimata , zaretu ubbaa halaqatanne israa7eela keettaa asata kaalettiyaageeta yerusalaame katamaa shiishshiis .
etaaniima giyo laappuntta aginan , daase baalay bonchchettiyo wode , israa7eela asay ubbay kawuwaa solomonakko shiiqiis .
israa7eela cimati ubbay gakkin , qeeseti taabootaa denttidosona .
leewatinne qeeseti , godaa taabootaa , dunkkaaniyaanne dunkkaaniyaa giddon de7iya geeshsha miishshata ubbaa tookkidi ehiidosona .
kawoy solomoninne aara de7iya israa7eela yaa7ay kumettay taabootaa sinttan shiiqidi , qoodanawu danddayettenna cora dorssaanne mehiyaa yarshshidosona .
hegaappe guyyiyan qeeseti godaa maachchaa taabootaa beeta maqidasiyaayyo giddo geeshsha qol77uwaa , ubbaappe aadhdhida geeshsha sohuwaa giyo sohuwaa ehiidi , kiruubetu misiletu qefetuppe garssa baggaara wottidosona .
micetti uttida kiruubetu qefeti taabootaanne taabootaa tookkiyo kasota kammidosona .
kasoti keehippe adussa gidiyo gishshawu , eta xeeray ubbaappe aadhdhiya geeshsha sohuwaa sinttan de7iya geeshsha sohuwan beettanawu danddayees; shin geeshsha sohuwaappe kareera beettanawu danddayenna . eti hachchi gakkanaashin he sohuwan de7oosona .
israa7eela asay gibxxe biittaappe kiyido wode , goday etaara maachchaa maacettido siinaa deriyan muusee wottido naa77u masettida shuchchatuppe attin , taabootaa giddon harabi aybinne baawa .
qeeseti geeshsha sohuwaappe kiyin , shaaray godaa beeta maqidasiyaa kumiis .
he shaaraa gaasuwan qeeseti bantta oosuwaa oottanawu danddayibookkona; ayssi giikko , godaa bonchchoy a beeta maqidasiyaa kumi uttiis .
hegaappe guyyiyan solomoni hagaadan yaagiis; &quot; abeet godawu , neeni , taani xuma shaaran de7ana yaaga wottadasa .
taani tumuppe neeyyo lo77o beeta maqidasiyaa , neeni an merinawu de7ana sohuwaa keexxaas &quot; yaagiis .
israa7eela yaa7ay kumettay eqqidaashin , kawoy etakko simmidi , hagaadan yaagidi eta anjjiis;
&quot; goday israa7eela xoossay galatetto ! ta aawaa daawitassi ba doonan odido ufayssaa ba kushiyan poliis . he i odido ufayssay ,
taani ta asaa israa7eela gibxxeppe kessada ehiido gallassaappe doommin , ta sunttay an de7ana mala , beeta maqidase keexxanawu israa7eela zaretu giddon ay katamanne doorabeykke; shin ta asaa israa7eela kaalettana mala , taani daawita dooraas yaagiis .
&quot; ta aaway daawiti godaa israa7eela xoossaa sunttaayyo beeta maqidase keexxanawu ba wozanan qoppiis .
shin goday ta aawaa daawita , neeni ta sunttaayyo beeta maqidase keexxanawu ne wozanan qoppido gishshawu , lo77obaa oottadasa .
gidikkonne , beeta maqidasiyaa keexxanaagee nena gidakka; ta sunttaayyo beeta maqidasiyaa keexxanaagee ne gulbbataappe yelettana ne na7aa yaagiis .
&quot; ha77ikka goday ba immana giido ufayssaa qaalaa poliis . goday kase immido ufayssaadankka taani ta aawaa daawita sohuwan kawotaasinne ha77i israa7eela kawotaa araatan uttaas . qassi godaa israa7eela xoossaa sunttaayyo beeta maqidasiyaa keexxaas .
goday nu aawata gibxxeppe kessido wode etaara maacettido maachchay de7iyo taabootaayyookka a giddon sohuwaa injjeyaas &quot; yaagiis .
hegaappe guyyiyan solomoni godaayyo yarshshiyo sohuwaa sinttan , israa7eela yaa7ay kumettay de7iyoosan eqqidi , ba kushiyaa saluwaa zaaridi micciis .
miccidi hagaadan yaagidi woossiis; &quot; abeet godawu , israa7eela xoossawu , bolla saluwan woykko garssa sa7an ne mala xoossi baawa . neeni ne maachchaa naagaasa; ba kumetta wozanaappe ne sinttan hemettida ne ashkkarata aggenna siiquwan siiqaasa .
ne ashkkaraayyo , ta aawaa daawitayyo neeni oottana gaada haasayido qaalaa naagadasa; neeni kase ne doonan haasayidoogaa ne kushiyan hachchi poladasa .
&quot; ha77ikka abeet godawu , israa7eela xoossawu , neeni ne ashkkaraassi , ta aawaa daawitassi , neeni ta sinttan hemettidoogaadan ne naatikka ta sinttan hemettana mala bantta ogiyaa naagikko , ta sinttan israa7eela kawotaa araatan uttiya asa neeni mulekka xayakka yaagido qaalaa pola .
abeet israa7eela xoossawu , neeni ne ashkkaraayyo , ta aawaa daawitayyo haasayido ne qaalaa ha77ikka aggoppa .
&quot; shin xoossay tumu sa7an de7aneeyye ? be7a , saloti , ubbaappe xoqqan de7iya saloykka neeyyo gidanawu danddayenna . yaatin , ha taani keexxido beeta maqidasee neeyyo ay keenaa guuxxanddeeshsha !
gidikkonne , abeet godawu , ta xoossawu , taani ne ashkkaray hachchi woossiyoogaanne watiwatiyoogaa neeni ezgga .
neeni , ta sunttay he sohuwan de7ana giido ha beeta maqidasiyaa ne ayfee qamminne gallassi xeello . taani ne ashkkaray ha sohuwaakko simmada , woossiyo woosaa neeni siya .
taani ne ashkkaraynne ne asay israa7eeli ha beeta maqidasiyaakko simmidi , watiwatiyo watiwatuwaa neeni siya . neeni de7iyoosan saluwan siyada , nuuyyo atto yaaga .
&quot; issi asi ba shooruwaa naaqqidi kashi gin , a caaqettanawu ha beeta maqidasiyaa ehin , a giddon de7iya yarshshiyo sohuwaa sinttan i caaqqikko ,
neeni saluwan siya; siyada ootta . ne ashkkaratu gidduwan pirdda . mooranchchaa bolli pirddada , i oottidobaa a bolli zaara; xilluwaa shatinttada , ayyo a xillotettaadan zaara .
&quot; ne asay israa7eeli ne bolli nagaraa oottido gaasuwan morkkiyan xoonettidi , eti neekko simmidi , ne sunttaa xeesidi , ha beeta maqidasiyan nena woossikkonne neeyyo watiwatikko ,
neeni saluwan siya . siyada ne asaa israa7eela nagaraa atto yaaga; yaatada neeni kase eta mayzza aawatuyyo immido biittawu eta guyye zaara .
&quot; ne asay ne bolli nagaraa oottido gaasuwan saloti gorddettiininne iray bukkennan ixxin , eti ha sohuwaa simmidi , woossikkonne neeni eta un77ettido gishshawu ne sunttaa xeesidi , bantta nagaraappe simmikko , neeni saluwan siya .
siyada ne ashkkaratu nagaraa , ne asaa israa7eela nagaraa atto yaaga . eti hemettanawu bessiya lo77o ogiyaa eta tamaarissa; yaatada neeni ne asaa laatissido biittan iraa bukissa .
&quot; biittaa bollan koshay woykko boshay yin , woykko kattaa xuuggi xayssiya carkkoy woykko boolee woykko gumbburoy biittaa bollan yin , woykko morkkee eta katamata dooddin , woykko ay mala bashshay woykko harggee yin ,
ne asaa israa7eelappe ooninne nena woossikkonne neeyyo watiwatikko , qassi ay asinne ba wozanan un77ettiyoobaa eridi , ha beeta maqidasiyaakko simmidi , ba kushiyaa miccikko ,
neeni de7iyoosan saluwan siya . siyada eta nagaraa atto yaaga; yaatada etawu ootta . neeni asaa wozanaa eriyoogaadankka , asa ubbawu a oosuwaadan oosuwaadan imma . ayssi giikko , asaa ubbaa wozanaa eriyay ne xalaala .
yaatikko , neeni nu mayzza aawatuyyo immido biittan de7iyo wode ubban , eti neeyyo yayyana .
&quot; hegaadankka , ne asaa israa7eela gidenna kare biittaa asi ne gita sunttaabaanne neeni ne asaayyo oottido maalaalissiya oosotubaa siyidi ,
haaho biittaappe yiidi , ha beeta maqidasiyaakko simmidi , nena woossikko ,
neeni de7iyoosan saluwan siya . ne asati israa7eelati eriyoogaadan , sa7an de7iya asay ubbay ne sunttaa erana malanne neeyyo yayyana mala , qassi taani keexxido ha beeta maqidasee , neeyyo goynniyo soho gididoogaa eti erana mala , he kare biittaa asi nena woossiyoobaa ayyo pola .
&quot; ne asati bantta morkketa olana mala neeni kiittidosaa awunne biidi , eti neeni doorido ha katamaakkonne taani ne sunttaayyo keexxido beeta maqidasiyaakko simmidi , nena godaa woossikko ,
eta woosaanne watiwatuwaa saluwan neeni siya; siyada etawu xoonuwaa imma .
&quot; nagara oottenna asi baynnaagaadankka , eti ne bolli nagaraa oottin , neeni etayyo hanqqettada morkketuyyo eta aattada immin morkketikka eta omooddidi , haakkin matinkka bantta biitti ekkidi efin ,
eti he omoodettido biittan de7iiddi , bantta wozanan nagaraappe simmikko , he omoodettido biittan eti de7iiddi , nuuni nagaraa oottida; nuuni moorida; nuuni iitabaa hanida yaagidi neeyyo watiwatikko ,
banttana omooddidi efiida morkketu biittan de7iiddi , eti bantta kumetta wozanaappenne bantta kumetta qofaappe neekko simmikko , neeni eta mayzza aawatuyyo immido eta biittaakko , neeni doorido katamaakkonne taani ne sunttaayyo keexxido beeta maqidasiyaakko simmidi , nena woossikko , yaatikko ,
eta woosaanne eta watiwatuwaa neeni de7iyoosan saluwan siya . siyada etawu pirdda .
ne asay ne bolli oottido nagaraanne moorido mooruwaa atto yaaga; eta omooddidi efiida asati etayyo qarettanaadan ootta .
ayssi giikko , eti he birataa seerissiya cooce mala biittaappe , gibxxeppe neeni kessido ne asatanne ne buzota .
&quot; taani ne ashkkaraynne ne asay israa7eeli watiwatiyoogaa ne ayfee xeello; qassi eti waassiyo wode awudenne neeni etayyo alla .
ayssi giikko , abeet ubbaa haariya godawu , neeni kase nu aawata gibxxeppe kessiyo wode ne ashkkaraa muuse baggaara odidoogaadan , eta neeni sa7an de7iya kawotettatu ubbaa giddoppe ne buzo oottanawu dummayadasa &quot; yaagidi woossiis .
solomoni godaa woosaanne watiwatuwaa polidoogaappe guyyiyan , ba kushiyaa saluwaa miccidi yarshshiyo sohuwaa sinttan gulbbatidosaappe denddi eqqiis .
eqqidi israa7eela yaa7aa ubbaa ba qaalaa xoqqissidi , hagaadan yaagidi anjjiis;
&quot; i kase haasayido ba qaalaadan ba asaa israa7eela shemppissida goday galatetto; i ba ashkkaraa muuse baggaara immido lo77o ufayssay ubbay polettiis .
goday nu xoossay kase nu aawatuura de7idoogaadan , nunaarakka de7o; i nuna mulekka aggoppo woykko yeggoppo .
nuuni a ogetun ubban hemettana malanne i nu aawatussi immido azazota , wogatanne higgeta naagana mala , nu wozanaa baakko zaaro .
hachchi hachchi de7uwaassi koshshiyoogaadan , goday tana ba ashkkaraanne ba asaa israa7eela maaddana mala , taani godaa sinttan woossaydda giido ha qaalati qamminne gallassi godaakko , nu xoossaakko , shiiqona .
hegeenne , sa7an de7iya asay ubbay goday xoossaa gidiyoogaanne appe attin hara xoossi baynnaagaa eranaassa .
hachchiigaadankka intte a wogaadan hemettanawunne ayyo azazettanawu godaayyo , nu xoossaayyo , intte wozanay ammanettiyaagaa gido &quot; yaagidi anjjiis .
hegaappe guyyiyan kawoynne israa7eela asay ubbay issippe godaa sinttan yarshshuwaa yarshshidosona .
solomoni godaayyo issippetettaa yarshshuwaa yarshshanawu laatamanne naa77u sha7u booratanne xeetanne laatamu sha7u dorssata shiishshiis . hegaadan oottidi kawoynne israa7eela asay ubbay godaa beeta maqidasiyaa anjjissidosona .
kawoy solomoni beeta maqidasiyaayyo sintta baazzan de7iya giddo dabaabaa he gallassi dummayiis . dummayidi he sohuwan xuuggiyo yarshshuwaa , kattaa yarshshuwaanne issippetettaa yarshshuwaappe modhdhuwaa yarshshiis . i hegaa oottidoogee godaa sinttan de7iya , nahaasiyaa giyo birataappe oosettida yarshshiyo sohoy xuuggiyo yarshshuwaa , kattaa yarshshuwaanne issippetettaa yarshshuwaappe modhdhuwaa yarshshanawu guuxxido gishshaassa .
he wode solomoninne israa7eela asay ubbay laappun gallassaayyo daase baalaa bonchchiis; israa7eela zawan hamaata pinuwaappe biidi gibxxe shaafaa gakkanaashin de7iya cora asay godaa xoossaa sinttan baalaa bonchchanawu shiiqiis .
wonttetta gallassi kawoy asaa moyssiis; asay kawuwaa anjjidi , goday ba ashkkaraa daawitayyoonne ba asaa israa7eelayyo oottido kehatettan ufayttiiddinne wozanappe pashkkiiddi , ba soo ba soo biis .
solomoni godaa beeta maqidasiyaanne kawo keettaa keexxidi makkidoogaappenne oottanawu amottido amuwaa ubbaa polidoogaappe guyyiyan ,
gabaa7oona kataman kase qonccidoogaadan , goday naa77anttuwaa ayyo qoncciis .
qonccidi goday a hagaadan yaagiis; &quot; neeni ta sinttan woossido woosaanne watiwatido watiwatuwaa taani siyaas . neeni keexxido beeta maqidasee merinawu ta sunttay an xeesettana mala oottada taani geeshshaas; ta ayfeenne ta wozanay ubba wode ha beeta maqidasiyan de7ana .
&quot; nena gidikko , neeni ne aaway daawiti hemettidoogaadan boree baynnan suuretettan ta sinttan hemettikko , taani azazidobaa ubbaa oottikkonne ta wogaanne ta higgiyaa naagikko ,
taani ne aawaa daawitayyo , israa7eela kawotaa araatan uttiya asa neeni mulekka xayakka giidoogaadan , ne kawotaa araataa israa7eela bolli merinawu minttada essana .
&quot; shin neeni woykko ne naati tana kaalliyoogaa aggidi wora simmikko , taani inttena azazido ta azazuwaanne ta wogaa naagennan ixxikkonne hara xoossatuyyo oottanawunne goynnanawu biikko ,
yaatikko , israa7eela asaa taani kase etayyo immido biittaappe xoqollana; taani ta sunttaayyo geeshshido ha beeta maqidasiyaakka aggaagana . aggin israa7eelati asaa ubbaa giddon hayseyiyoobaanne qilliicciyoobaa gidana .
ha beeta maqidasee qolettidabay keelettido soho gidana; mataara kanttiya asi ubbi dagammiiddinne poora ! giiddi , goday ha biittaanne ha beeta maqidasiyaa aybissi hagaadan oottidee ? yaagana .
yaagin asay , eta mayzza aawata gibxxeppe kessida godaa bantta xoossaa eti aggidi , hara xoossata kaallido gishshaassinne etayyo oottidi goynnido gishshaassi , goday eta bolli ha iitabaa ubbaa ehiis yaagidi zaarana &quot; yaagiis .
solomoni ha naa77u keettata , beeta maqidasiyaanne kawo keettaa keexxido laatamantta layttaa wurssettan ,
xiiroosa kawoy kiiraami i koyiyo xiiddaa , zigaanne worqqa ubbaa immido gishshawu , galiilan de7iya laatamu katamata solomoni ayyo immiis .
shin kiiraami xiiroosa katamaappe kiyidi , solomoni ayyo immido katamata be7anawu biido wode , katamati a ufayssibookkona .
yaatin , kiiraami solomona , &quot; ta ishawu , hageeti neeni taayyo immidoogeeti ayba katamee ? &quot; yaagiis . hegaa gishshawu , i he katamata , &quot; pattenna biittaa &quot; yaagidi sunttiis . he heeray hachchi gakkanaashinkka he sunttan xeesettees .
kiiraami oyddu sha7u kilo giraame deexxiya worqqaa kawuwaa solomonayyo yeddi wottiis .
godaa beeta maqidasiyaa , ba keettaa , miillo , yerusalaame katamaa gimbbiyaanne haxoora , magiddonne gezeera katamata gimbbanawu kawuwaa solomonayyo gabbaarati de7oosona .
gibxxe biittaa kawoy kase gezeera katamaa oyqqiis; oyqqidi katamaa taman xuuggiis . kataman de7iya kanaane asatakka woriis; yaatidi solomoni machchido ba na7eeyyo woyto oottidi immiis;
immin solomoni gezeera katamaa wotti yeggidi keexxiis . hegaadankka qassi , solomoni hirkki beeti-horoona ,
baa7ilaata , yihudaa bazzuwan de7iya taamaara katamaa ,
miishshaa minjjiyo katamata ubbaa , ba paratanne paraa gaareta wottiyo katamatanne yerusalaamen , liibaanoosaaninne ba haariyo biittan ubban keexxanawu amottido ubbaa keexxiis .
amooretuppe , hiitetuppe , parzzetuppe , hiiwetuppenne yaabuusatuppe attida asati ubbay israa7eela asa gidokkona;
eti israa7eela asati biittaappe wurssi xayssanawu danddayennan aggin , he biittan attida asatu zerettata . solomoni eta gabbaaratettaa ootissiis; eti hachchi gakkanaashinkka gabbaaratettan oottoosona .
shin solomoni israa7eela asatuppe oonanne aylleyibeenna; eti ayyo oosanchchata , olanchchata , olanchchatu halaqatanne gadaawata , paraa gaareta laaggiyaageetu halaqatanne paraasata gididi oottidosona .
hegaadankka qassi , eti solomona oosuwaa oottiyaageetu halaqata; etappe ichchashu xeetanne ishatamati oosuwaa oottiya gabbaarata xeellidi ootissoosona .
gibxxe kawuwaa na7iyaa daawita katamaappe solomoni iyyo keexissido keettaa pude biidoogaappe guyyiyan , i miillo gimbbiis .
solomoni godaayyo gimbbido yarshsho sohuwan xuuggiyo yarshshuwaanne issippetettaa yarshshuwaa layttan heezzutoo yarshshees; godaa sinttan ixaanaakka cuwayees . yaatiiddi beeta maqidasiyaa poliis .
hegaappe guyyiyan kawoy solomoni eedooma biittan zo7o abbaa doonan , eelaata giyo katamaa matan de7iya eexiyooni-gaabiran markkabeta medhdhiis .
kawoy kiiraami solomona asatuura oottana mala markkabiyaa laaguwaa loohida ba asata kiittiis .
kiittin eti ofiira biitti biidosona; biidi yaappe tammanne oyddu sha7u kilo giraamiyaappe dariya worqqaa kawuwaa solomonayyo ekkidi yiidosona .
saaba kawiyaa godaa sunttan woretida solomona woriyaa siyada , deexo oyshata ekkada , a paaccanawu denddaasu .
denddada sawuwaa , keehi daro worqqaanne al77o shuchchaa caanettida daro gaameelatu cugiyaara keehi daro ajaban yerusalaame gakkada , solomona sintti aadhdhaasu . aadhdhada ba wozanan de7iyaabaa ubbaa solomonayyo yootaasu .
solomoni a oychchidobaa ubbaa odiis; iyyo birshshennan appe geemmi attidabi aybinne baawa .
saaba kawiyaa solomona aadhdhida eratettaa , i keexxido kawo keettaa ,
a maaddan shiiqiya qumaa , a oosanchchati uttiyo utettaa , a ashkkarati oottiyo oosuwaanne maayiyo maayuwaa , a eessaa tigiyaageetanne godaa beeta maqidasiyan i xuuggiyo yarshshuwaa be7ido wode , i wozanay gagettiis .
hegaappe guyyiyan a kawuwaa , &quot; nebaanne ne aadhdhida eratettaabaa taani ta deren de7aydda siyidoogee tuma .
shin taani yaada , ta ayfiyaa biraanan be7ana gakkanaashin eti taayyo yootidobaa ammanabeykke . taayyo asay yootidoogee bagganne gakkenna; aadhdhida eratettankka duretettankka taani siyidoogaappe keehi darees .
ubba wode ne sinttan eqqidi , ne aadhdhida eratettaa siyiya ne asatinne ne oosanchchati ayba ufayttiyoonaashsha !
nenan ufayttidi , nena israa7eela kawotaa araatan utissida goday ne xoossay galatetto ! goday israa7eela asaa merinawu siiqido gishshawu , neeni suure pirddaanne xillotettaa oottana mala i nena kawoyiis &quot; yaagaasu .
yaagada kawiyaa oyddu sha7u kilo giraame deexxiya worqqaa , keehi daro sawuwaanne al77o shuchchaa kawuwaayyo immaasu . saaba kawiyaa kawuwaa solomonayyo immidoogaa keena daro sawuwaa hegaappe simmin ooninne ehibeenna .
kawuwaa kiiraama markkabeti , ofiirappe worqqaa ehiidaageeti yaappekka sanddale giyo keehi daro mittaanne al77o shuchchaa ehiidosona .
kawoy solomoni he sanddalliyaappe godaa beeta maqidasiyaanne kawo keettaa tuuqeta , mazamuriyaa yexxiyaageetuyyo diittaanne maazinqqiyaa merissiis . hegaa mala sanddalee he gallassappe haa simmin yinne erenna , beettinne erenna .
kawoy solomoni kawoy immanawu bessiya imotaappe haraa , saaba kawiyaa amottada a oychchidobaa ubbaa iyyo immiis . hegaappe guyyiyan saaba kawiyaa ba ajabaara denddada , ba biitti simmaasu .
solomoni layttan layttan ekkiyo worqqay laatamanne heezzu sha7u kilo giraame deexxiyaagaa .
hegee zal77anchchatuppe ekkido qaraxaanne araba biittaa kawotu ubbaappenne israa7eela biittaa haariyaageetuppe ekkido giiraa gujjennaana .
solomoni naa77u xeetu wogga gonddalleta qoxxido worqqaappe merissiis; issi issi gonddalliyan laappun kilo giraame gidiya worqqay geliis .
qassikka i heezzu xeetu qeeri gonddalleta qoxxido worqqaappe merissiis; issi issi qeeri gonddalliyan naa77u kilo giraame gidiya worqqay geliis . kawoy he gonddalleta liibaanoosa woraa keettaa giyo keettan wottiis .
qassikka kawoy issi gita kawotaa araataa danggarssaa zaaliyaappe merissidi , muruta worqqan sheeshshiis .
araatay de7iyoosaa pude kiyanawu yedhdhiyo usuppun xekkati de7oosona . he araatay guyye baggaara kiikiyan muumi uttiis . araatawu naa77u baggaarakka qesiyaa zemppissiyo sohoti de7oosona; he naa77u sohotu lanqqiyankka eqqida issi issi gaammo misilee de7ees .
he araataa pude kiyiyo usuppun xekkatun ya baggaaranne ha baggaara issi issi gaammo misilee , muleera tammanne naa77u misileti de7oosona . hagaa mala kawotaa araatay hara kawotettan awaaninne oosettibeenna .
kawoy solomoni ushshaa uyiyo miishsha ubbay worqqaappe oosettiis; liibaanoosa woraa keettan de7iya miishsha ubbaykka muruta worqqaappe oosettiis . issibaynne birappe oosettibeenna; ayssi giikko , solomona wode biri mulekka go77iyaabadan qoodetti erenna .
kawuwaayyo kiiraama markkabetuura zal77iya gita markkabeti abban de7oosona . he markkabeti worqqaanne biraa , danggarssaa zaaliyaa , geleshshotanne qaareta caani ekkidi , heezzu layttaappe issiton simmoosona .
kawoy solomoni duretettaaninne aadhdhida eratettan sa7an de7iya kawotu ubbaappe dariis .
sa7an de7iya asay ubbay a sintti aadhdhanawunne xoossay a wozanan wottido aadhdhida eratettaa siyanawu koyees .
layttaappe layttan yiya ubbay ayyo immanawu worqqanne bira miishshata , maayota , ola miishshatanne sawuwaa , paratanne baqulota ekkidi yees .
solomoni paraa gaaretanne parata shiishshiis; ayyo issi sha7anne oyddu xeetu paraa gaaretinne tammanne naa77u sha7u parati de7oosona . i eta paraa gaaretu katamatuuninne banaara yerusalaamen wottiis .
kawoy yerusalaamen biri shuchchadan korettanaadan , zigikka bargguwan dicciya ettaadan corattanaadan oottiis .
solomona parati gibxxeppenne qaawe giyo biittaappe yiidosona . kawuwaa zal77anchchati eta qaaweppe miishshan shammidi ehoosona .
eti issi issi paraa gaariyaa usuppun xeetu xaqara biran , issi issi paraa xeetanne ishatamu xaqara biran gibxxeppe shammidi ehoosona; ehiidi etikka hiitetu kawotussi ubbatussinne sooriyaa kawotussi bayzzoosona .
kawoy solomoni daro allaga biittaa maccaasata siiqiis; hegeetinne gibxxe kawuwaa na7ee bolli gujjin moo7aabatu , amoonatu , eedoomatu , sidoonatunne hiitetu maccaasata .
eti , &quot; intte ha asatuura ehuwan geluwan walahettoppite; ayssi giikko , eti intte wozanaa tumuppe bantta eeqaa xoossatukko zaarana &quot; yaagidi goday israa7eela asaayyo odido kawotettatu maccaasata; shin solomoni etaara siiquwan qashettiis .
solomonayyo kawotu naata gidiya laappun xeetu machchetinne heezzu xeetu baakkoti de7oosona . a maccaasati a wora zaaridosona .
solomoni cimi cimidi biishin , a maccaasati a wozanaa hara xoossatukko zaaridosona; yaatin , a aawaa daawiti kumetta wozanaappe siiqidoogaadan , godaa ba xoossaa i siiqibeenna .
solomoni asttaarooto giyo sidoonatu xoosseeyyoonne molooka giyo amoonatu xoossaayyo , sheneyiyaagaayyo goynniis .
yaanidi solomoni godaa sinttan iitabaa oottiis; a aawaa daawiti kaallidoogaadan , godaa polo kaallibeenna .
hegaappe guyyiyan solomoni kamoosha giyo tuna eeqaayyoonne amoonati eeqiyo , molooka giyo tuna eeqaayyo yerusalaame katamaappe arshsho baggan de7iya deriyaa huuphiyan goynniyo xoqqa sohota keexxiis .
allaga biittaappe ekkido ba maccaasatu ubbaayyookka i hegaadan giigissiis; giigissin eti bantta xoossatuyyo yan ixaanaa cuwayidosonanne yarshshuwaa yarshshidosona .
ayyo naa77utoo qonccida godaappe israa7eela xoossaappe solomona wozanay wora simmido gishshawu , goday a hanqqettiis .
hara xoossata kaallennaadan goday solomona azaziis; gidikkonne , solomoni godaa azazuwaa naagibeenna .
hegaa gishshawu , goday solomona hagaadan yaagiis; &quot; neeni hagaadan hanido gishshawu , taani nena azazido ta maachchaanne ta wogaanne neeni naagennan ixxido gishshawu , taani ne kawotettaa neeppe dafa ekkada , ne ashkkaratuppe issuwaayyo immana .
gidikkonne , ne aawaa daawita gishshawu taani hagaa neeni paxa de7iyo layttan dafa ekkikke; ne na7aa kushiyaappe dafa ekkana .
hegaakka qassi kawotettaa muliyaa appe dafa ekkikke; ta ashkkaraa daawita gishshawunne taani doorido katamaa yerusalaame gishshawu issi zariyaa ayyo immana &quot; yaagiis .
hegaappe guyyiyan goday eedoomiyaa hadaada , eedooma biittaa kawotu zare gididaagaa baarigaara oottidi solomona bolli denttiis .
hagaappe kase baggan daawiti eedooma asatuura olettido wode , hayqqidaageeta moogissanawu pude biida ola gadaaway yoo7aabi , eedooman de7iya attumaasa ubbaa wori wurssiis .
eedooman de7iya attumaasa ubbaa xayssana gakkanaashin yoo7aabinne israa7eela asay ubbay yan usuppun agina uttiis .
shin he wode guutta na7a gidida hadaadi , a aawaassi oottida eedooma oosanchchatuppe amaridaageetuura gibxxe biitti baqatiis .
eti midiyaamappe denddidi , paaraana biidosona; paaraanappe banttanaara asaa ekkidi gibxxe biitti , gibxxe kawuwaakko biidosona . kawoy hadaadayyo issi keettaanne gadiyaa immidi , qumaakka ayyo azaziis .
hadaadi kawuwaa keehippe ufayssiis; ufayssin kawoy ba keettaayee , kawee xaafineesi michchiyo ayyo machcho immiis .
xaafineesi michchiya ayyo ganubaata giyo na7aa yelaasu . yelin xaafineesa a kawo keettan dichchaasu; ganubaati yan kawuwaa naatuura issippe de7iis .
hadaadi gibxxen de7iiddi daawiti hayqqidi ba mayzzan gayttidoogaanne ola gadaaway yoo7aabikka hayqqidoogaa siyiis; siyidi hadaadi kawuwaayyo , &quot; taani ta biitti simmana mala tana yedda &quot; yaagiis .
yaagin kawoy a , &quot; neeyyo hagan aybi pacciinee neeni ne biitti baanawu koyiyoy ? &quot; yaagidi oychchiis . oychchin hadaadi , &quot; taayyo aybinne paccibeenna; shin taani baana &quot; yaagiis .
hegaadankka qassi , xoossay eliyadaa7a na7aa razoona giyoogaa solomona bolli baarigaara oottidi denttiis; razooni xooba kawuwaa hadaadi7eezerappe baqatiis .
daawiti xooba biittaa olanchchata xayssido wode , razooni baayyo asaa shiishshidi , shittatu halaqa gidiis; shittati damasqqo biidi , he katamaa oyqqidi , yan uttidi , razoona kawoyidosona .
hadaadi medhdhido metuwaa bollikka gujjidi , solomoni de7ido keenan ubban razooni israa7eelatuyyo baarigaara gidiis; yaatidi i sooriyan kawotidi israa7eela asaa morkkiis .
hegaa bollikka nabaaxa na7ay iyorbbaami solomona bolli makkalidi denddiis; i solomona ashkkaratuppe issuwaa . i efireema biittan xareedappe yiida asa; a aayyiyaakka xiruu7o giyo am77iyo .
kawuwaa bolli i makkalidi denddido taarikee hagaappe kaallidi xaafettidaagaa . solomoni miillo gimbbiisinne ba aawaa daawita katamaa yuushuwaa gimbbiyan de7iya kallo sohuwaa kunttiis .
iyorbbaami mino asa; solomoni ha wodallay ba oosuwaa waati loytti oottiyaakko be7iis; be7idi minaasenne efireema biittan oottiya gabbaaratu ubbaa bolli a halaqa oottidi sunttiis .
issi gallassi iyorbbaami yerusalaame katamaappe kiyidi bees; biishin seeloppe yiida , hananabaa yootiya akiiyi aara ogiyan gayttiis . akiiyi he wode ooratta maayuwaa maayi uttiis . dembban eta naa77aa xalaalay de7oosona .
akiiyi ba maayido ooratta maayuwaa oyqqidi , tammanne naa77u kessidi pooshshiis .
pooshshidi iyorbbaama hagaadan yaagiis; &quot; tammu pooshota neeyyo ekka . ayssi giikko , goday israa7eela xoossay hagaadan yaagees; be7a , taani kawotettaa solomona kushiyaappe pooshshada , tammu zareta neeyyo immana hanays .
shin ta ashkkaraa daawita gishshawunne israa7eela zaretu ubbaa giddoppe taani doorido yerusalaame katamaa gishshawu , issi zariyaa ayyo aggana .
taani hagaa oottana gaasoy , solomoni tana aggidi sidoonatu xoossee asttaarootiyyo , moo7aabatu xoossaa kamooshayyoonne amoonatu xoossaa molookayyo goynnido gishshaassanne ta ogiyan hemettennan , ta sinttan suurebaa hanennaaninne a aaway daawiti naagidoogaadan ta wogatanne ta higgeta naagennan ixxido gishshaassa .
&quot; gidikkonne , taani kawotettaa solomona kushiyaappe wurssa ekkikke; taani dooridonne ta azazuwaanne ta wogaa naagida ta ashkkaraa daawita gishshawu , solomoni paxa de7ido peeshan ubban i haaranaadan oottaas .
hegaappe guyyiyan taani kawotettaa a na7aa kushiyaappe ekkana; ekkada tammu zareta neeyyo immana .
ta sunttay an xeesettana mala , taani doorido yerusalaame kataman ubba wodekka ta ashkkaraa daawita zerettay kawotana mala , taani issi zariyaa a na7aassi immana .
&quot; nena gidikko , taani nena ekkana; ekkin ne wozanay amottido ubbaa neeni haarana; neeni israa7eela bolli kawotana .
taani nena azaziyoogaa neeni oottikko , ta ogiyan hemettikkonne ta ashkkaray daawiti naagidoogaadan ta wogatanne ta azazota naagada ta sinttan suurebaa hanikko , taani nenaara gidana; daawitassi oottidoogaadankka ne zareti de7i be7anaadan oottana; israa7eelakka taani neeyyo immana .
solomona nagaraa gishshawu daawita zerettata taani qaxxayana; shin merinassi gidenna yaagees &quot; yaagiis .
yaatin , solomoni iyorbbaama woranawu kajjeeliis; shin iyorbbaami gibxxe biitti kawuwaa shiishaaqakko baqatidi biis; biidi solomoni hayqqana gakkanaashin gibxxen takkiis .
solomoni hanido harabay , i oottidobay ubbay , a aadhdhida eratettaabay solomona taarikiyaa maxaafan xaafetti uttiis .
solomoni israa7eela ubbaa bolli yerusalaamen oytamu laytta kawotiis .
hegaappe guyyiyan solomoni hayqqidi , ba mayzzan gayttiis; ba aawaa daawita kataman moogettiis . a na7ay robi7aami a sohuwan kawotiis .
asay ubbay robi7aama kawoyanawu sekeema katamaa biido gishshawu , ikka yaa biis .
nabaaxa na7ay iyorbbaami , kawuwaa solomonappe baqatidi gibxxen de7iyaagee hagaa siyido wode , gibxxeppe simmidi yiis .
yin israa7eela asay iyorbbaamayyo kiittidi xeesissin , inne israa7eela maabaray ubbay robi7aamakko biis; biidi ,
&quot; ne aaway nuna deexo qambbaraa toossiis; shin ha77i neeni i nuna ootissiyo wolqqaama oosuwaanne deexo qambbaraa nuuyyo kawushsharkkii . yaatikko , nuuni neeyyo haarettana &quot; yaagidosona .
yaagin robi7aami etayyo , &quot; biite; biidi heezzantto gallassi simmidi taakko yiite &quot; yaagiis; yaagin asay biis .
hegaappe guyyiyan kawoy robi7aami a aaway solomoni paxa de7iyo wode , solomona zorida cimata zoretaa bessiis . i eta , &quot; ha asaayyo woygada zaara geetii ? &quot; yaagidi oychchiis .
oychchin cimati robi7aama , &quot; hachchi neeni asaayyo ashkkara gidada oottikkonne eti oychchiyoobawu neeni lo77o qaalaa zaarikko , ubbaton eti neeyyo ashkkara gidana &quot; yaagidosona .
shin robi7aami cimati zorido zoriyaa aggidi , aara diccidi ayyo oottiya yelaga asata zoretaa bessiis .
i eta , &quot; intte tana zoriyoobi aybee ? ne aaway nuna toossido deexo qambbaraa nuuyyo kawushsharkkii yaagiya ha deriyaayyo woygada zaaroo ? &quot; yaagidi oychchiis .
oychchin aara diccida yelagati , &quot; ne aaway nuna deexo qambbaraa toossiis; shin neeni nuuyyo kawushsharkkii yaagiya asaayyo , ta gil77a biradhdhee ta aawaa xeessaappe orddees .
ta aaway intte qambbaraa deexettiis; shin taani hegaappekka aattada deexettana . ta aaway inttena lissuwan wadhdhiis; shin taani inttena masimasuwaadan dukkiya lissuwan wadhdhana yaagada zaara &quot; yaagidosona .
hegaappe guyyiyan kawoy robi7aami , &quot; heezzantto gallassi simmidi taakko yiite &quot; giidoogaadankka , iyorbbaaminne asay ubbay heezzantto gallassi simmidi yiidosona .
yin kawoy etayyo hanqqo zaaruwaa zaariis . cimatu zoriyaa aggi bayidi ,
yelagati zorido zoriyaa kaalliis . yaatidi hagaadan yaagiis; &quot; ta aaway intte qambbaraa deexettiis; shin taani hegaappekka aattada deexettana . ta aaway inttena lissuwan wadhdhiis; shin taani inttena masimasuwaadan dukkiya lissuwan wadhdhana &quot; yaagidi zaariis .
kawoy asay giyoogaa siyennan ixxiis; ayssi giikko , goday seeloppe yiida akiiya baggaara kase nabaaxa na7aa iyorbbaamayyo yootido qaalay polettanaadan hagee godaappe haniis .
israa7eela asay ubbay kawoy eti giyoogaa siyennan ixxidoogaa be7idi , kawuwaa hagaadan yaagidosona; &quot; daawitabaappe nuna gakkiyaabi aybee ? isseya na7aappe nuuni laattanabi baawa ! israa7eela asawu , intte soo intte soo simmite ! ha77i simmi robi7aami bawu naagetto ! &quot; yaagidosona . yaagidi israa7eela asay ubbay bantta soo bantta soo simmidosona .
shin robi7aami yihudaa katamatun de7iya israa7eela asaa bolli kawotiis .
hegaappe guyyiyan kawoy robi7aami ba gabbaaratu halaqaa adooniraama israa7eela asaakko kiittiis; kiittin eti shuchchan caddidi woridosona . yaatin , kawoy robi7aami ba paraa gaariyan eesuwan kiyi uttidi , yerusalaame baqatiis .
heedeppe doommidi hachchi gakkanaashin israa7eela zareti tammati daawita zariyaappe kawotida kawotu bolli makkalidosona .
iyorbbaami gibxxeppe simmidoogaa israa7eela asay ubbay siyido wode , a bantta yaa7awu xeesissidi , israa7eela bolli kawoyidosona; daawita zariyaappe kawotida kawotussi ammanettidi attiday yihudaa zariyaa xalaala .
solomona na7ay robi7aami yerusalaame katamaa gakkido wode , israa7eela biittaa asaara olettidi , kawotettaa baayyo zaarana mala , yihudaa zariyaappenne biniyaama zariyaappe doorettida issi xeetanne hosppun tammu sha7u olanchchata shiishshiis .
shin xoossaa qaalay , xoossaa asa gidiya shamaa7iyaakko yiis; yiidi ,
&quot; solomona na7aa , yihudaa kawuwaa robi7aamayyo , yihudaanne biniyaama zaretuyyoonne attida asa ubbaayyo hagaadan yaaga;
goday inttena , &quot; intte dabbotuura , israa7eelatuura olettanawu booppite . hagaa taani oottido gishshawu , intte ubbaykka intte soo intte soo simmite &quot; yaagees yaagada yoota &quot; yaagiis . yaagin eti godaa qaalaa siyidi , simmidi soo biidosona .
hegaappe guyyiyan iyorbbaami efireema gezziyan de7iya sekeema qato kessidi gimbbidi , yan de7iis; hegaappe kiyi biidi phinii7eela gimbbiis .
iyorbbaami ba wozanan , &quot; kawotettay daawita zariyaassi simmana .
ha asay godaa beeta maqidasiyan yarshshuwaa yarshshanawu yerusalaame katamaa biyaabaa gidikko , eti qassikka bantta godaakko , kawuwaa robi7aamakko simmana . eti tana woridi , yihudaa kawuwaa robi7aamakko simmana &quot; yaagidi qoppiis .
hegaa gishshawu , kawoy zorettidoogaappe guyyiyan worqqaappe naa77u maratu misileta medhdhiis . medhdhidi asaayyo , &quot; intte hagaappe yerusalaame biido keenay gidana . inttenoo israa7eela asatoo , inttena gibxxeppe kessida intte xoossati hageetihoona ! &quot; yaagiis .
etappe issuwaa beeteelen , issuwaa qassi daanan wottiis .
ha yohoy etayyo nagaratiis; ayssi giikko , issi maraa misiliyaayyo goynnanawu asay daana gakkanaashin bees .
iyorbbaami keraa huuphiyan goynniyo xoqqa sohuwaa giigissiis; giigissidi leewa zare gidana xayikkokka , ubba qommo asaappe qeese oottidi sunttiis .
yihudan bonchchiyoogaadan hosppuntta aginan tammanne ichchashantta gallassan baalay bonchchettanaadan , iyorbbaami gallassaa keeriis; keeridi yarshshuwaa yarshshiis . i hagaadan haniis; beeteele biis; biidi ba medhdhido maraa misiliyaayyo yarshshuwaa yarshshiis . qassi ba medhdhido goynniyo xoqqa sohotun qeeseta beeteelen sunttidi wottiis .
i ba huuphen doorido hosppuntta aginan , he aginawu tammanne ichchashantto gallassi beeteele biis; biidi he gallassay israa7eela asaayyo baalaa gidanaadan awaajjiis . yaatidi ixaanaa cuwayanawu pude yarshshiyo sohuwaa kiyiis .
iyorbbaami ixaanaa cuwayanawu yarshshuwaa yarshshiyo sohuwaa matan eqqidaashin , godaa qaalan kiitettida , xoossaa asa giyo issi bitanee yihudaappe yiis;
yiidi goday azazin he yarshshiyo sohuwaa bolli hagaadan yaagidi waassiis; &quot; yarshshiyo sohuwawu , yarshshiyo sohuwawu , goday nena hagaadan yaagees; daawita zariyaassi yoosiyaasa geetettiya issi na7ay yelettana . he na7ay ha77i hagan yarshshiiddi de7iya xoqqa sohotu qeeseta ne bolli yarshshana; ne bolli asaa meqettay xuugettana yaagees &quot; yaagidi waassiis .
he gallassi xoossaa asi malaataa immiiddi , &quot; goday yootido malaatay hagaa; ha yarshshiyo sohoy phalqqettana; a bollan de7iya bidinttaykka wora laalettana &quot; yaagiis .
kawoy iyorbbaami xoossaa asi beeteelen de7iya yarshshiyo sohuwaa bolli waassidoogaa siyido wode , yarshshiyo sohuwaappe ba kushiyaa yeddidi , &quot; he bitaniyaa oyqqite ! &quot; yaagiis . shin i bitaniyaayyo yeddido kushee sohuwaarakka xiiggidi siliis; hegaa gishshawu , ba kushiyaa guyye zaaridi ekkanawu danddayibeenna .
qassi xoossaa asi godaa qaalan immido malaataadan yarshshiyo sohoy phalqqetti wodhdhin , a bollan de7iya bidinttaykka wora laalettiis .
yaatin , kawoy iyorbbaami xoossaa asa , &quot; ta kushee kaseegaadan hanana mala taayyo gaannatada godaa ne xoossaa woossarkkii ! &quot; yaagiis . hegaa gishshawu , xoossaa asi kawuwaayyo gaannatidi godaa woossin , kawuwaa kushee simmidi kaseegaadan haniis .
kawoy xoossaa asa , &quot; tanaara ta soo hindda; kattanne ma . qassi taani neeyyo imotaa immana &quot; yaagiis .
shin xoossaa asi kawuwaassi hagaadan yaagidi zaariis; &quot; haray attin neeni ne aquwaayyo baggaa taassi immiyaakkokka , taani nenaara biikke; hagan oyttaakka miikke , haattaakka uyikke .
ayssi giikko , godaa qaalay tana , neeni oyttakka mooppa , haattakka uyoppa , ne yiido ogiyaarakka simmada booppa yaagidi azaziis &quot; yaagiis .
hegaa gishshawu , bitanee hara ogiyaara biis; i beeteele yiido ogiyaara simmidi bibeenna .
hananabaa yootiya issi cima bitanee beeteele kataman de7ees . beeteelen he gallassi xoossaa asi oottido ubbabaa he cima bitaniyaa naati yiidi yootidosona; qassi he bitanee kawuwaayyo yootido qaalaa eti bantta aawaayyo yootidosona .
yootin aaway eta , &quot; awa ogiyaara biidee ? &quot; yaagiis; yaagin yihudaappe yiida xoossaa asi biido ogiyaa ayyo malaatidosona .
hegaappe guyyiyan i ba naata , &quot; taayyo ane hariyaa koorite &quot; yaagiis; yaagin eti ayyo hariyaa koorin toggiis .
toggidi xoossaa asa geeduwaa kaallidi biis; issi wolaa kuwan uttidaagaa demmidi , &quot; yihudaappe yiida xoossaa asi neneeyye ? &quot; yaagiis . yaagin bitanee , &quot; ee tana &quot; yaagiis .
yaagin hananabaa yootiya cima bitanee a , &quot; qumaa maanawu ta soo tanaara hindda &quot; yaagiis .
xoossaa asi zaaridi , &quot; taani guyye simmada nenaara baanawu , woykko ha sohuwan nenaara oyttaa maanawu , woykko haatta uyanawu danddayikke .
ayssi giikko , godaa qaalay tana , neeni he sohuwan oyttakka mooppa , haattakka uyoppa , ne yiido ogiyaarakka simmada booppa yaagidi azaziis &quot; yaagiis .
yaagin hananabaa yootiya cima bitanee , &quot; taanikka nenadan hananabaa yootiyaagaa . kiitanchchay godaa qaalan tana , oyttaa i maana malanne haattaa uyana mala , a zaarada ne soo nenaara ekkada ya yaagiis &quot; yaagiis . shin cima bitanee hegaa ayyo wordduwaa odiis .
hegaa gishshawu , xoossaa asi aara simmidi , a son miisinne uyiis .
eti maaddan uttidaashin , godaa qaalay bitaniyaa guyye zaarida hananabaa yootiya cima bitaniyaakko yiis .
yin bitanee yihudaappe yiida xoossaa asayyo ba qaalaa xoqqu oottidi , &quot; goday hagaadan yaagees; neeni godaa qaalaa ixxadasa; goday ne xoossay nena azazido azazuwaakka naagabaakka .
neeni goday , &quot; he sohuwan mooppa woykko uyoppa &quot; giido sohuwaa guyye simmada baada , yan oyttaa maadasa; haattaakka uyadasa . hegaa gishshawu , ne ahay ne aawatu duufuwan moogettenna yaagees &quot; yaagiis .
xoossaa asi miyoogaanne uyiyoogaa polidoogaappe guyyiyan , hananabaa yootiyaagee ba guyye zaaridi ehiido bitaniyaayyo hariyaa kooriis .
koorin i ogiyan biishin gaammoy aara gayttidi , a woriis . worin ahay ogiyan canggaraariis; hareenne gaammoynne naa77aykka ahaa lanqqen eqqidosona .
he ogiyaara aadhdhiya asay ahay canggaraaridaagaanne gaammoy ahaa lanqqen eqqidaagaa be7iis; be7idi biidi hananabaa yootiya cima bitanee de7iyo kataman yootiis .
biyoosaappe bitaniyaa guyye zaarida hananabaa yootiya cima bitanee hegaa siyido wode hagaadan yaagiis; &quot; hegee godaa qaalaayyo azazettennan ixxida xoossaa asa . hegaa gishshawu , godaa qaalay ayyo kasetidi odidoogaadan , goday gaammuwan a gattiis; yaatin , gaammoy a mentterettidi woriis &quot; yaagiis .
hegaappe guyyiyan cima bitanee ba naata , &quot; taayyo hariyaa koorite &quot; yaagiis . yaagin eti ayyo hariyaa kooridosona;
koorin bitanee kiyidi biis . biidi ogiyan canggaraarida ahaanne ahaa matan eqqida hariyaanne gaammuwaa demmiis; gaammoy ahaa mibeenna woykko hariyaakka menttibeenna .
hananabaa yootiya cima bitanee xoossaa asa ahaa denttidi , hariyaa zokkuwan wottidi , yeekkanawunne mooganawu guyye ba katamaa ekkidi ehiis .
ehiidi bawu makki wottido duufuwan ahaa wottiis; wottin a bolli , &quot; aayyee ta ishawu ! aayyee ta ishawu ! &quot; yaagidi yeekkidosona .
moogi simmidi ba naata hagaadan yaagiis; &quot; taani hayqqiyo wode , xoossaa asi moogettido duufuwan tana moogite; ta meqettatakka a meqettata lanqqiyan wottite .
ayssi giikko , beeteele kataman de7iya yarshshiyoosaa bollinne samaariyaa katamatun de7iya goynniyo xoqqa sohotu bolli goday azazin he bitanee waassidoogee tumu polettana &quot; yaagiis .
hegaappe guyyiyankka iyorbbaami ba iita ogiyaappe simmibeenna; shin goynniyo xoqqa sohotuyyo ubba qommo asaappe qeeseta gujjidi sunttiis; qeese gidanawu koyiya oonanne goynniyo xoqqa sohuwan wottiis .
iyorbbaama keettaa asaa ongganawunne biittaa bollaappe xayssanawu gattida nagaray hegaa .
he wode iyorbbaama na7ay abiiyi harggiis .
yaatin , iyorbbaami ba keettaayyiyo , &quot; dendda; denddada neeni iyorbbaama keettaayyiyo gidiyoogaa ooninne erenna mala , ne maayuwaa laamma; laammada seelo ba . taani ha asaa bolli kawotanaagaa taayyo yootida hananabaa yootiya akiiyi yan de7ees .
tammu oyttaa , amarida komppuwaanne issi oto eessaa ayyo ekkada akko ba . bobare ha harggida na7ay hananabaa i neeyyo yootana &quot; yaagiis .
yaagin iyorbbaama keettaayyiyaa i giidoogaadan oottaasu; denddada akiiya soo seelo baasu . akiiyi xeellanawu danddayenna; i cimmido gishshawu , a ayfee demmenna .
shin goday akiiya , &quot; iyorbbaama keettaayyiyaa ba na7aa harggiyaabaa nena oychchanawu yawusu . neeni iyyo hagaa hagaa yaagada oda . a ya gakkada hara maccaasa milatana &quot; yaagiis .
hegaa gishshawu , akiiyi maccaasiyaa penggen di77i di77iyoogaa siyidi hagaadan yaagiis; &quot; iyorbbaama keettaayee , ane haa gela . ayssi hagaadan hara asa milatadii ? taani iita wore neeyyo yootanawu kiitettaas .
neeni iyorbbaamakko baada hagaadan yaaga; goday israa7eela xoossay nena , &quot; taani nena asaa giddoppe xoqqissaas; ta asaa israa7eela bolli nena kawoyaas .
taani daawita zariyaappe kawotettaa wotta ekkada , neeyyo immaas . shin neeni ta ashkkaraa daawita mala gidakka; i ta azazuwaa naagiisinne ta sinttan suurebaa xalaalaa oottiiddi , ba kumetta wozanan tana kaalliis .
neeppe kase de7ida ubbati oottidoogaappe dariya iitaa neeni oottadasa; neeni neeyyo hara xoossata , seerissido birataappe eeqata medhdhadasa . yaatada tana hanqqetissadasa; tana neeppe guyye aattadasa .
&quot; &quot; hegaa gaasuwan taani iyorbbaama keettaa asawu iitaa ehaana . israa7eela biittan iyorbbaama keettaa asaappe aylle gidin goqa gidin , issi attumaasinne attennan xoqollana . issi uri oshay wurana gakkanaashin kessiyoogaadan , iyorbbaama keettaa asaa taani wurssa kessana .
iyorbbaama zare gididi kataman hayqqiya oonanne kanati maana; gaxariyan hayqqiyaageeta qassi saluwaa kafoti maana . taani goday hagaa odaas ! &quot; yaagiis yaaga .
&quot; nena gidikko , ha77i neeni denddada ne soo ba . ne tohoy katamaa geliyo wode , na7ay hayqqana .
israa7eela ubbay na7aayyo yeekkidi moogana; iyorbbaama keettaa asan godaa israa7eela xoossaa sinttan ha na7an lo77obay beettido gishshawu , iyorbbaama keettaa asaappe a xalaalay duufuwan moogettana .
&quot; hegaappe guyyiyan iyorbbaama keettaa asaa xoqolli xayssiya kawuwaa goday baayyo israa7eela bolli denttana .
haattaa giddon woshoy qaaxxiyoogaadan , goday he wode israa7eelata shocidi qaattana . asheero giyo xoosseessi eti misiliyaa essidi , godaa hanqqetissido gishshawu , eta aawatuyyo i immido lo77o biittaappe eta diggana; yaatidi eta efiraaxiisa shaafaappe hefinttan laalana .
iyorbbaami oottido nagaraa gishshawunne israa7eela asaa i ootissido nagaraa gishshawu , goday israa7eela aggi bayana &quot; yaagiis .
hegaappe guyyiyan iyorbbaama keettaayyiyaa denddada baada tirxxa gakkaasu . gakkada keettaa pengge goccillaa yedhdhaanne na7ay hayqqi aggiis .
ba ashkkaraa hananabaa yootiya akiiya baggaara goday yootidoogaadankka a moogidosona; israa7eela asay ubbay ayyo yeekkiis .
iyorbbaami hanido harabay , a olatinne a aysuwaa maarati israa7eela kawotu taarikiyaa maxaafatun xaafetti uttidosona .
iyorbbaami laatamanne naa77u layttaa kawotiis . hegaappe guyyiyan hayqqidi ba mayzzan gayttiis . a sohuwan a na7ay nadaabi kawotiis .
solomona na7aa robi7aami yihudan kawotiis; robi7aami kawotiyo wode layttay ayyo oytamanne isiino . goday ba sunttaa wottanawu israa7eela zaretu katamatu ubbaa giddoppe doorido yerusalaame kataman robi7aami tammanne laappun laytta kawotiis . a aayee sunttay naa7imo; a amoona biittaa asa .
yihudaa asati godaa sinttan iitabaa oottidosona; bantta oottido nagaran eti bantta aawatuppe aattidi godaa qanaatissidosona .
hegaa bollikka qassi eti banttawu goynniyo xoqqa sohota , eeqa shuchchatanne asheero giyo xoossee misileta xoqqa keratu ubbaa bollinne irxxa mittatu ubbaa garssan essidosona .
haray attin eti goynniyo sohotun goyno woga oottidi attumaasati attumaasatuura shaaramuxiyaageeti de7oosona . goday israa7eelatu sinttaappe kessidi yedettido dere asati meezetido , he sheneyiya oosota ubbaa israa7eela asati oottidosona .
robi7aami kawotido ichchashantto layttan gibxxe kawoy shiishaaqi yerusalaame katamaa bolli woraajjiis .
woraajjidi godaa beeta maqidasiyaaninne kawo keettan de7iya buquraa , solomoni qoxissido worqqa gonddalletuura ubbaa bonqqi ekkidi biis .
yaatin , kawoy robi7aami he gonddalletu gishshaa nahaasiyaa birataappe hara gonddalleta merissiis; merissidi eti naagidi wottana mala kawo keettaa penggiyaa naagiyaageetu halaqatuyyo immiis .
kawoy godaa beeta maqidasiyaa biyo wode ubban , naagiyaageeti gonddalleta oyqqoosona . hegaappe simmin eti zaaridi , naagiyaageetu keettan wottoosona .
robi7aami hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
robi7aaminne iyorbbaami ubba wode olettiiddi de7idosona .
robi7aami hayqqidi ba mayzzan gayttiis; i daawita kataman de7iya ba aawatu duufuwan moogettiis . a aayee sunttay naa7imo; a amoona biittaa asa . robi7aama sohuwan a na7ay abiiyi kawotiis .
nabaaxa na7aa iyorbbaami kawotido tammanne hosppuntta layttan abiiyi yihudan kawotiis .
abiiyi yerusalaamen heezzu laytta kawotiis . a aayyiyaa abeselooma na7ee na7iyo; i sunttay maa7iko .
appe kase a aaway oottido nagarata ubbaa oottiis; a wozanay a aawaa aawaa aawaa daawita wozanay polo gididoogaadan godaayyo , ba xoossaayyo polo gidibeenna .
gidikkonne , appe guyyiyan yerusalaamen kawotana malanne yerusalaame sarotettaa naagana mala , goday a xoossay daawita gishshawu abiiyassi issi attuma na7aa immiis .
goday hagaa oottido gaasotay , daawiti godaa sinttan suurebaa oottiis; hiitiyaa ooriyoona bolli nagara oottoorippe attin , ba de7o laytta ubban godaa azazotuppe issibaanne naagennan aggibeenna .
abiiyi de7ido laytta ubban robi7aama asaaranne iyorbbaama asaara olettiiddi de7idosona .
abiiyi hanido harabaynne i oottidobay ubbay yihudaa kawotu taarikiyaa maxaafan xaafetti uttiis . abiiyinne iyorbbaami olettiiddi de7idosona .
abiiyi hayqqidi ba mayzzan gayttiis; i daawita kataman moogettiis . a sohuwan a na7ay asi kawotiis .
israa7eela kawoy iyorbbaami kawotido laatamantto layttan asi yihudan kawotiis .
asi yerusalaamen oytamanne isiini laytta kawotiis . a aawaa aayee sunttay maa7iko; a abeselooma na7iyo .
asi ba mayzza aaway daawiti oottidoogaadan , godaa sinttan suurebaa oottiis .
goyno woga oottidi attumaasaara shaaramuxiya attumaasata asi ba biittaappe xayssiis; appe kase de7ida kawoti medhdhido eeqa misileta ubbaa xoqolerettidi oliis .
a aawaa aayyiyaa maa7ikakka asheero giyo xoosseessi tuna eeqaa misiliyaa medhdhido gishshawu , kawuwaa aayyiyo a geetettiyo bonchchuwaappe o diggiis . asi he eeqaa misiliyaa qanxxerettidi , qediroona zanggaaran xuuggiis .
asi goynniyo xoqqa sohota xayssennan aggikkonne , i ba de7ido laytta ubban xoossaassi wozanappe ammanettiya asa gididi de7iis .
inne a aaway xoossaayyo dummayi wottido biraa , worqqaanne hara miishshata ehiidi , godaa beeta maqidasiyaa giddon wottiis .
yihudaa kawoy asinne israa7eela kawoy baa7ishi , bantta kawotido laytta ubban olettidosona .
israa7eela kawoy baa7ishi yihudaa bolli woraajjiis; woraajjidi yihudaa kawuwaa asa biittaappe ooninne gelennaadaaninne kiyennaadan teqqanawu raama katamaa yuushuwaa minttidi gimbbiis .
hegaa gaasuwan kawoy asi godaa beeta maqidasiyaaninne ba kawo keettan attida worqqaanne biraa ubbaa kessidi , ba oosanchchatu kushiyan wottiis . wottidi heziyoona na7aa na7aa , xabrimmoona na7aayyo , damasqqo kataman de7iya sooriyaa kawuwaa benihadaadayyo , imota oottidi yeddiis . yeddiiddi hagaadan yaagiis;
&quot; kase ta aawaaranne ne aawaara maacettidoogaadan , ane tanaaranne nenaara maacettoos . be7a , hagaa biraanne worqqaa taani neeyyo imotaa immanawu yeddaas . israa7eela kawoy baa7ishi ba olanchchata ta biittaappe kessana mala , neeni kase aara maacettido maachchaa kola &quot; yaagiis .
yaagin benihadaadi kawoy asi giidoogaa maayidi , ba ola gadaawata israa7eela katamata olanawu yeddiis . yeddin eti iyoona , daananne aabeeli-beetimaa7ika geetettiya katamata , galiila abbaa matan de7iya biittaa , nifttaaleema biittaarakka gujjidi ubbaa xoonidosona .
kawoy baa7ishi hegaa siyidi , raama katamaa gimbbiyoogaa aggiigidi , tirxxa katamaa biis .
hegaappe guyyiyan kawoy asi yihudan de7iya asaa ubbaa azaziis; azazin issoynne attennan denddidi , baa7ishi kase yan go7ettiyo shuchchaanne mittaa raamappe miyyidosona . miyyin kawoy asi mixiphphanne biniyaama biittan de7iya gebaa7a an minttidi gimbbiis .
asi hanido harabay , a minotettay ubbay , i oottidobay ubbaynne i keexxido katamati yihudaa kawotu taarikiyaa maxaafan xaafetti uttidosona . shin i cimido wode tohuwaa sakettiis .
asi hayqqidi , ba mayzzan gayttiis; ba mayzza aawaa daawita kataman moogettiis . a na7ay yoosaafixi a sohuwan kawotiis .
yihudaa kawoy asi kawotido naa77antto laytti iyorbbaama na7ay nadaabi israa7eelan kawotiis; i israa7eela biittan naa77u laytta kawotiis .
nadaabi kase ba aawaa ogiyaanne israa7eela asaa i ootissido a nagaraa ogiyan hemettidi , godaa sinttan iitabaa oottiis .
yisaakoora zare gidida akiiya na7ay baa7ishi nadaaba bolli maqettiis . he wode nadaabinne a olanchchati pilisxxeeman de7iya gibbatoona katamaa dooddidi de7oosona .
yihudaa kawoy asi kawotido heezzantto layttan baa7ishi nadaaba woriis; woridi a sohuwan i bawu kawotiis .
baa7ishi kawotaa doommosaarakka iyorbbaama so asaa ubbaa wori wurssiis; goday seeloppe yiida ba ashkkaraa hananabaa yootiya akiiya baggaara yootidoogaadankka iyorbbaama keettaa asay ubbay hayqqi wuriis .
hegee hanidoogee iyorbbaami ba huuphen oottido nagaraa gishshaassa , israa7eela asaa i ootissido nagaraa gishshaassanne godaa israa7eela xoossaa hanqqetissido gishshaassa .
nadaabi hanido harabaynne i oottidobay ubbay israa7eela kawotu taarikiyaa maxaafan xaafetti uttiis .
yihudaa kawoy asinne israa7eela kawoy baa7ishi bantta kawotaa laytta ubban olettiiddi de7idosona .
yihudaa kawoy asi kawotido heezzantto layttan akiiya na7ay baa7ishi israa7eela asaa ubbaa bolli kawotiis; i tirxxa kataman laatamanne oyddu laytta kawotiis .
iyorbbaami israa7eela asaa ootissido nagaraa oottidinne a ogiyan hemettidi , baa7ishi godaa sinttan iitabaa oottiis .
hanaana na7aa yeehu baggaara godaa qaalay baa7ishabaa hagaadan yaagiiddi yiis;
&quot; taani nena buhiyaappe denttada ta asaa israa7eela bolli halaqa kessaas; shin neeni iyorbbaama ogiyan hemettadasa . qassi ta asaa israa7eela nagaraa ootissada , eta nagaran tana hanqqetissadasa .
hegaa gishshawu , be7a ! taani baa7ishanne a keettaa asaa pittana hanays . baa7ishaa , taani ne keettaa asaa nabaaxa na7aa iyorbbaama keettaa asaadan oottana .
baa7isha zare gididi , kataman hayqqiya oonanne kanay maana; qassi gaxariyan hayqqiya oonanne saluwaa kafoti maana &quot; yaagiis .
baa7ishi hanido harabay , i oottidobaynne a minotettay israa7eela kawotu taarikiyaa maxaafan xaafetti uttiis .
baa7ishi hayqqidi ba mayzzan gayttiis; tirxxa kataman moogettiis . a na7ay eeli a sohuwan kawotiis .
goday hananabaa yootiya yeehu baggaara baa7isha bollinne a so asaa bolli he hananabaa yootido gaasoy baa7ishi oottido nagaraa gishshaassanne iyorbbaaminne a so asay oottidoogaadan , iitabaa oottidi , godaa hanqqetissido gishshaassa . qassi i iyorbbaama so asaa ubbaa wori wurssido gishshaassa .
yihudaa kawoy asi kawotido laatammanne usuppuntta layttan baa7isha na7ay eeli israa7eelan kawotiis . tirxxa kataman i naa77u laytta kawotiis .
kawuwaa ola gadaawatuppe issuwaa gididi , a paraa gaaretuppe baggaa azaziya zimiri kawuwaa bolli maqettiis . kawoy eeli he wode tirxxan de7iya kawo keettawu aawatiya arxxa son tirxxan mattotti uttiis .
yihudaa kawoy asi kawotido laatamanne laappuntta layttan zimiri arxxa soo gelidi kawuwaa woriis; woridi a sohuwan bawu kawotiis .
zimiri kawotidi , kawotaa araatan uttosaarakka baa7isha so asaa ubbaa woriis . baa7ishayyo dabbo gidin lagge gidin issi attumaasanne paxa ashshibeenna .
hananabaa yootiya yeehu baggaara goday baa7isha bolli haasayido qaalaadan zimiri baa7isha so asaa ubbaa wori xayssiis .
hegee hanidoogee baa7ishinne a na7ay eeli bantta eeqawu goynnidi , oottido nagaraa ubbaa gaasuwaaninne israa7eela asaa ootissido nagaraa gaasuwan , godaa , israa7eela xoossaa hanqqetissido gishshaassa .
eeli hanido harabaynne i oottidobay ubbay israa7eela kawotu taarikiyaa maxaafan xaafetti uttiis .
yihudaa kawoy asi kawotido laatamanne laappuntta layttan zimiri tirxxan laappun gallassa xalaalaa kawotiis . he wode israa7eela olanchchati gibbatoona giyo pilisxxeema katamaa dooddidi uttidosona .
dooddi uttida israa7eelati zimiri kawuwaa bolli maqettidi a woridoogaa siyido wode , ola gadaawaa omira he gallassikka he sohuwan israa7eela kawo kessidi kawoyidosona .
omirinne aara de7iya israa7eela asay ubbay gibbatoona katamaappe kiyidi biidi , tirxxa katamaa dooddidosona .
katamay ohettiichchidoogaa be7ido wode , zimiri kawo keettaa giddon de7iya qatuwaa gelidi , kawo keettan tamaa oyttiis; yaatidi ikka hayqqiis .
hegee hanidoogee iyorbbaami oottido nagaraanne israa7eela asaa ootissido nagaraa kaallidi , zimiri godaa sinttan iitabaa oottido gishshaassa .
zimiri hanido harabaynne i maqqido maqqoy israa7eela kawotu taarikiyaa maxaafan xaafetti uttiis .
he wode israa7eela asay naa77u kiyidi shaahettiis . asaappe baggay ginaata na7aa tiibina kawoyanawu koyin , baggay qassi omira kawoyanawu koyiis .
shin omira maaddiya asay ginaata na7aa tiibina maaddiya asaappe minniis . hegaa gishshawu , tiibini hayqqin omiri kawotiis .
yihudaa kawoy asi kawotido hasttamanne isiinintta layttan omiri israa7eela asaa bolli kawotiis . kawotidi tammanne naa77u layttaa haariis; hegaappe usuppun layttaa tirxxan haariis .
omiri samaariyaa giyo keraa shemeera giyo bitaniyaappe usuppun sha7u xaqara biran shammiis; shammidi issi katamaa an keexxiis . yaatidi he katamaa kase he keraa godaa sunttan samaariyaa giidi sunttiis .
shin omiri godaa sinttan iitabaa oottiis; i baappe kase de7ida kawotu ubbatuppekka aadhdhiya nagaraa oottiis .
nabaaxa na7ay iyorbbaami oottido nagaraanne israa7eela asaa ootissido nagaraa omiri kaalliis; he eeqawu goynniyo hanotay godaa israa7eela xoossaa hanqqetissiis .
omiri hanido harabay , i oottidobaynne a minotettay israa7eela kawotu taarikiyaa maxaafan xaafetti uttiis .
omiri hayqqidi ba mayzzan gayttiis; samaariyaa kataman moogettiis . a na7ay akaabi a sohuwan kawotiis .
yihudaa kawoy asi kawotido hasttamanne hosppuntta layttan omira na7ay akaabi israa7eelan kawotiis; omira na7ay akaabi samaariyaa kataman israa7eela bolli laatamanne naa77u laytta kawotiis .
omira na7ay akaabi baappe kase wode de7ida kawotu ubbatuugaappekka aadhdhiya iitabaa godaa sinttan oottiis .
nabaaxa na7ay iyorbbaami oottido nagaraa oottiyoogaa laafabaa giidi qoppiyoogaa xalaala gidennan sidoonatu kawuwaa etiba7aala na7iyo elzzaabeelo bawu machcho ekkidi , ba7aala giyo eeqawu oottanawunne awu goynnanawu doommiis .
samaariyaa kataman i keexissido ba7aala eeqaa keettan ba7aalayyo yarshshiyoosaa keexxiis .
qassi akaabi asheero giyo xoossee misiliyaa essidi , baappe kase de7ida kawotu ubbatuppe aattidi godaa israa7eela xoossaa hanqqetissiya nagaraa oottiis .
akaaba kawotettaa wode beeteeleppe yiida hii7eela giyo issi bitanee yarkko katamaa zaarettidi keexxiis . nawe na7aa yaasu baggaara goday odidoogaadan , hii7eeli yarkko keexxanawu baasiyo wode , abiiraama giyo a bayra na7ay hayqqiis; qassi penggiyaa aattiyo wode saguba giyo a wurssetta kaalo na7ay hayqqiis .
gala7aaden tishbbe giyoosaappe yiida , hananabaa yootiya eelaasa giyo issi bitanee kawuwaa akaaba hagaadan yaagiis; &quot; taani ayyo oottiyo goday israa7eela xoossay ero ! ha sinttaara yiya layttatun taani odennan de7ishin , sa7an iri bukkenna woykko xaazi xaazatenna &quot; yaagiis .
hegaappe simmin godaa qaalay hananabaa yootiya eelaasakko yiidi a hagaadan yaagiis;
&quot; hagaappe denddada arshsho baggi ba; yan yorddaanoosa shaafaappe arshsho baggaara de7iya kariita shaafaa matan qosetta .
neeni he shaafaappe haattaa uyana; qooraaseti nena he sohuwan qumaa mizanaadan taani eta azazaas &quot; yaagiis .
yaagin eelaasi goday giidoogaa oottiis; yorddaanoosa shaafaappe arshsho baggaara de7iya kariita shaafaa biidi , yan uttiis .
maalladonne omarssi qooraaseti oyttaanne ashuwaa eelaasayyo ehoosona; haattaakka shaafaappe uyees .
biittan iri bukkenna gishshawu , guutta wodiyaappe guyyiyan shaafay meliis .
hegaappe guyyiyan godaa qaalay eelaasakko yiidi , a hagaadan yaagiis;
&quot; ha sohuwaappe denddada , sidoona matan de7iya siraafiti ba; baada yan de7ashsha . issi am77e maccaasiyaa nena qumaa mizanaadan taani azazaas &quot; yaagiis .
yaagin eelaasi denddidi siraafiti biis; i biidi katamaa penggiyaakko gakkiyo wode , issi am77e maccaasiyaa mittaa mixawusu . eelaasi mishiriyo xeesidi , &quot; hayyanaa , tawu uyanawu haatta bulen ekka yarkkii &quot; yaagiis .
mishiriyaa haattaa ehaanawu biishin i xeesidi , &quot; hayyanaa guutta baso oyttakka ekkada yarkkii &quot; yaagiis .
yaagin mishiriyaa ayyo , &quot; goday ne xoossay ero ! taayyo oytti baawa . taayyo otuwan issi kuuchcha xiilleenne xaaruwan qii zayte xalaalay de7ees . taani hagaa yiidoogee guutta mitta mixada , soo simmada , hinnokka taayyoonne ta na7aayyo issitoo uukkanaassanne miidi hayqqanaassa &quot; yaagaasu .
yaagin eelaasi mishireeyyo , &quot; aykko baa , yayyoppa; baada neeni giidoogaadan ootta . shin kasetada ne xiilliyaappe guutta komppuwaa komppada taayyo ekka ya; hegaappe simmada neeyyoonne ne na7aayyo komppa .
ayssi giikko , goday israa7eela xoossay , sa7aa bollan goday iraa bukissana gakkanaashin , xiillee otuwaappe wurenna; zayteekka xaaruwaappe coroshettenna yaagees &quot; yaagiis .
hegaa gishshawu , mishiriyaa baada , eelaasi yootidoogaadan oottaasu; hegan eelaasi , mishiriyaanne i so asay ubba gallassi qumaa miidosona .
ayssi giikko , goday eelaasa baggaara yootido qaalaa naagidi , otuwaappe xiillee wuribeennanne xaaruwaappe zayteekka coroshettibeenna .
guutta wodiyaappe guyyiyan he keettaa godee na7ay harggiis; harggee goobi goobidi bin , wurssettan na7ay shemppuwaa teqettidi hayqqiis .
yaatin , mishiriyaa eelaasa , &quot; xoossaa asoo , neeni tana morkkiyoobi aybiinee ? neeni ta nagaraa hassayissada ta na7aa woranawu yaadii ? &quot; yaagaasu .
yaagin eelaasi o , &quot; ne na7aa taayyo hamma &quot; yaagiis . na7aa i kiyuwaappe ekkidi , pude ba de7iyo pooqiyaa efiis; efiidi ba arssan zin77issiis .
yaatidi godaayyo hagaadan yaagidi waassiis; &quot; abeet godawu , ta xoossawu , qassi ha taani de7iyo mishiree am77ee na7aa worada , i bollakka meto ehay ? &quot; yaagiis .
hegaappe simmidi na7aa bolli heezzutoo zaqqullidi , godaayyo hagaadan yaagidi waassiis; &quot; abeet godawu , ta xoossawu , ha na7aa shemppuwaa zaara &quot; yaagiis .
yaagin goday eelaasa waasuwaa siyiis . na7aa shemppoykka simmin , na7ay paxiis .
eelaasi na7aa ekkidi pooqiyaappe duge wodhdhiis; na7aa aayeeyyo immidi hagaadan yaagiis; &quot; be7a , ne na7ay paxiis &quot; yaagiis .
hegaappe guyyiyan mishiriyaa eelaasa , &quot; neeni xoossaa asa gididoogaanne ne doonaappe odettiya godaa qaalay tuma gididoogaa taani ha77i eraas &quot; yaagaasu .
iray xayoosappe heezzantto layttan , unddenna aginay aadhdhin goday eelaasa , &quot; ba; baada kawuwaa akaabayyo beetta . taani ha biittan iraa bukissana &quot; yaagiis .
yaagin eelaasi akaabayyo beettanawu denddidi biis . he wode samaariyan wolqqaama koshay de7ees .
akaabi ba keettawu aawatiya obaadiyaa xeesiis . obaadee godaa minttidi ammaniya asa .
elzzaabeela godaa sunttan hananabaa yootiyaageeta worissiyo wode , obaadee etappe xeetata ekkidi , ishatamaa ishatamaa shaakkidi , gonggolotu giddon qosidi , kattaa miziiddi haattaakka ushshiiddi wottiis .
akaabi obaadiyaa xeesidi , &quot; biittan sa7an pulttoy de7iyoosaa ubbaanne shaafaa qoco ubbaa ba . ooni erii , nuuni maataa demmidi paratanne baqulota worennan ashshanaakkonne &quot; yaagiis .
yaagin eti biittaa shaakki shaakki ekkin , akaabi issi ogiyaa oyqqidi barkka biis; qassi obaadeekka hara ogiyaa oyqqidi barkka biis .
obaadee ba ogiyaa oyqqidi biishin , eelaasi aara gayttiis . gayttin obaadee eelaasa eridi ba som77uwan gufannidi , &quot; ta godawu eelaasaa , hagee neneeyye ? &quot; yaagiis .
yaagin eelaasi ayyo , &quot; ee tana . neeni baada , eelaasi hagan de7ees yaagada ne godaassi oda &quot; yaagiis .
yaagin obaadee eelaasayyo , &quot; taani nena ay naaqqiinee neeni tana ne ashkkaraa hayqqo gaada akaaba kushiyan aatta immiyoy ?
goday ne xoossay ero ! ta goday nena koyissanawu kiittibeenna deree woykko kawotetti mulekka baawa . eti , eelaasi hagan baawa yaagiyo wode , neeni hegan baynnaagee tuma gidiyoogaa eranawu akaabi deriyaa haariyaageeta caaqettiis .
ha77i neeni tana , baada ne godaayyo , &quot; eelaasi hagan de7ees &quot; yaagada yoota yaagaasa .
taani nena yeggada baanne , godaa ayyaanay nena denttidi , taani erenna sohuwaa efaana . taani akaabayyo yootin , i nena demmana xayikko , tana worana . taani ne ashkkaray naatettaappe doommada godaayyo yayyiya asa .
elzzaabeela godaa sunttan hananabaa yootiyaageeta worissiyo wode , taani etappe xeetaa ekkada , ishatamaa ishatamaa issi gonggoluwan qosada , qumaa mizaasinne haattaakka ushshaas . yaatin , ha taani oottidobay neeyyo ta godaayyo odettibeenneeyye ?
ha77i qassi neeni tana , baada ne godaayyo , &quot; eelaasi hagan de7ees &quot; yaagada yoota yaagaasa . yootikko i tana worana &quot; yaagiis .
yaagin eelaasi a , &quot; taani ayyo azazettiyo , ubbaappe wolqqaama goday ero ! tuma taani hachchi akaabayyo beettana &quot; yaagiis .
obaadee akaabaara gayttanawu biis; biidi akaabayyo yootiis . yootin akaabi eelaasaara gayttanawu biis .
akaabi eelaasa be7ido wode , &quot; israa7eela biittaa aatta yeggiyaagee , laa hagee nenee ? &quot; yaagiis .
yaagin eelaasi akaaba , &quot; israa7eela biittaa aatti yeggiyay tana gidikke . godaa azazuwaa aggidi , ba7aala eeqatussi goynnidi , biittaa aatti yeggiyay nenanne ne aawaa so asaa .
ha77i israa7eela asaa ubbaa qarmmeloosa deriyaa taakko shiishsha; qassi elzzaabeeli maaddaappe miya hananabaa yootiyaageeta ubbaa etaara issippe he sohuwaa shiishsha . hegeetikka ba7aala sunttan hananabaa yootiya oyddu xeetanne ishatamatanne asheeri sunttan hananabaa yootiya oyddu xeetata &quot; yaagiis .
hegaa gishshawu , akaabi kiittidi , israa7eela asaa ubbaanne hananabaa yootiyaageeta qarmmeloosa deriyaa shiishshiis .
eelaasi shiiqida asaakko biidi , &quot; awude gakkanaashin naa77u qofan buuteetii ? goday xoossaa gidikko , a kaallite; gidennan ba7aala gidikko , ini akka kaallite &quot; yaagiis . yaagin asay ayyo qaalanne qaattennan sirphphi giis .
hegaappe guyyiyan eelaasi asaayyo hagaadan yaagiis; &quot; godaa sunttan hananabaa yootiyaageetuppe ta xalaalay attaas; shin ba7aala sunttan hananabaa yootiyaageeti oyddu xeetanne ishatama .
ane nuuyyo naa77u korima boorati imettona . he korimatuppe issuwaa eti doorona; korimaa shukkidi qanxxerettona; yaatidi ashuwaa mittaa bolli wottona; shin tamaa eettoppona . taanikka naa77antto korimaa giigissada , mittaa bolli wottana; taanikka tamaa eettikke .
intte intte xoossaa sunttaa xeesite; taanikka godaa sunttaa xeesana . xeesin koyidi , yarshshuwaa miya tamaa kiittiya xoossay xoossaa gido &quot; yaagiis . yaagin asay , &quot; hagee lo77o qofa &quot; yaagidi maayiis .
hegaa gishshawu , eelaasi ba7aala sunttan hananabaa yootiyaageeta , &quot; intte cora gidiyo gishshawu , issi korimaa doori ekkidi , kasetidi giigissite . yaatidi intte xoossaa sunttaa xeesite; shin an tamaa eettoppite &quot; yaagiis .
eti banttawu imettida korimaa ekkidi giigissidosona . maalladoppe seeta gallassi gakkanaashin , ba7aala sunttaa xeesidi , &quot; hay ba7aalaa , nu woosaa siya &quot; yaagidi woossidosona . shin siyettiya cenggurssi baawa; issi asinne koyibeenna . yaatin , bantta giigissido yarshshiyoosaa yuuyi aadhdhidi duridosona .
sa7ay seeta gallassa gidin , eelaasi eta bolli , &quot; intte qaalaa xoqqu oottidi woossite ! i xoossa gidennee ! ooni erii , i qofan sheekkidaakko , woykko awu oosoy daridaakko , woykko manddaridaakko , woykko xiskkidabaa gidikko denttanawu koshshees ! &quot; yaagidi qilliicciis .
yaagin bantta qaalaa xoqqu oottidi woossidosona . qassi kase bantta goynniyo wogaadan bantta bollaara suuttay goggana gakkanaashin tooraaninne mashshan banttana caddidosona .
yarshshuwaa shiishshiyo omarssay gakkanaashin eti hegaadan haniiddi , hananabaa yootoosona; shin siyettiya cenggurssi baawa . etabaa ezggidi zaaro immiyaabi issoynne baawa .
yaatin , eelaasi asaa ubbaayyo , &quot; haa taakko shiiqite &quot; yaagiis . yaagin asay akko shiiqin , godaassi yarshshiyoosay qolettiichchidaagaa zaarettidi gimbbiis .
godaa qaalay yaaqoobakko yiidi , &quot; ne sunttay israa7eela gidana &quot; yaagidi yootido yaaqooba naatu zaretu qoodaadan eelaasi tammanne naa77u shuchchata ekkiis .
ekkidi godaa sunttaayyo he shuchchatun yarshshiyoosaa gimbbiis . gimbbidi tammanne oyddu litiro haattaa tigin ekkiya ollaa yarshshiyoosaa yuushuwan bookkiis .
hegaappe guyyiyan yarshshiyoosaa bolli mittaa giigissi wottidi , korimaa ashuwaa a qommuwan qommuwan qanxxerettidi , mittaa bolli wottiis . wottidi asata , &quot; oyddu baattatun haattaa kunttidi , xuuggana yarshshuwaa bollinne mittaa bolli gussite &quot; yaagiis; yaagin eti gussidosona .
yaatin , eelaasi asata , &quot; naa77anttuwaakka gujjite &quot; yaagiis; yaagin eti naa77anttuwaakka gujjidosona . qassikka eelaasi asata , &quot; heezzanttuwaakka gujjite &quot; yaagiis; yaagin heezzanttuwaakka gujjidosona .
haattay yarshshiyoosaa yuushuwan goggiis; goggidi ollan haattay kumiis .
omarssa yarshshuwaa shiishshiyo wodee gakkin , hananabaa yootiya eelaasi yarshshiyoosaa shiiqidi hagaadan yaagidi woossiis; &quot; abeet godawu , abrahaama xoossawu , yisaaqa xoossawu , israa7eela xoossawu , neeni israa7eela biittan xoossa gidiyoogeenne , taanikka ne ashkkara gidiyoogeenne , qassi taani hagaa ubbaa ne qaalan oottiyoogee hachchi eretto .
abeet godawu , koya ! neeni goday xoossaa gidiyoogaanne neeni eta wozanaa neekko zaaraydda de7iyoogaa ha asati eranaadan neeni taayyo koya ! &quot; yaagiis .
yaagin godaa tamay wodhdhidi , xuuggiyo yarshshuwaa , mittaa , shuchchaanne biittaa miis; ollaa giddon de7iya haattaakka laacciis .
asay ubbay hegaa be7ido wode , bantta som77uwan gufannidi , &quot; goday xoossaa ! godaa xalaalay xoossaa ! &quot; yaagidosona .
hegaappe guyyiyan eelaasi eta , &quot; ba7aala sunttan hananabaa yootiyaageeta oyqqite . etappe issi asinne kessi ekkidi booppo &quot; yaagiis . yaagin eta oyqqidosona; eelaasi eta qiishoona shaafaa efiidi woriis .
eelaasi akaaba , &quot; kiyada ba; baada ma uya . ayssi giikko , wolqqaama iraa gunttay siyettees &quot; yaagiis .
hegaa gishshawu , akaabi maanawunne uyanawu biis . shin eelaasi qarmmeloosa deriyaa xeeri kiyiis; kiyidi ba som77uwaa ba gulbbatatu giddo duge gelissidi gufanniis .
hegaappe guyyiyan eelaasi ba ashkkaraa , &quot; ba; pude kiyada ane abbaakko zaarada xeella &quot; yaagiis . yaagin a ashkkaray biidi xeelliis; xeellidi ayyo , &quot; aybinne baawa &quot; yaagiis . eelaasi ba ashkkaraa laapputon , &quot; qassikka ane xeella &quot; yaagiis . yaagin ashkkaray laapputoo xeelliis .
laappuntto xeelan , &quot; be7a , asa kushe keena shaaray abbaappe kiyiis &quot; yaagiis . yaagin eelaasi ba ashkkaraa , &quot; ba; baada akaaba , iray nena beettaa diggennaadan , ne paraa gaariyan uttada , duge ne soo wodhdha yaaga &quot; yaagiis .
guutta keenaa gam77ishin , saloy shaaraa dulkkiis; carkkoykka carkkiis; wolqqaama iraykka bukkiis . akaabi paraa gaariyan uttidi iziraa7eela katamaa biis .
godaa wolqqay eelaasa bolli wodhdhiis; eelaasi kaabbaa qabattuwan pude sirqqidi , iziraa7eela katamaa gakkanaashin akaabappe sinttatidi woxxiis .
eelaasi oottidobaa ubbaanne ba7aala sunttan hananabaa yootiyaageeta ubbaa bisuwan i waati woridaakko akaabi elzzaabeeliyyo yootiis .
yootin elzzaabeela , &quot; neeni he hananabaa yootiyaageeta oottidoogaadan , wontto hannoode taani nena oottana xayikko , xoossati tana worona &quot; yaagada eelaasassi kiittaasu .
yaatin , eelaasi ba shemppuwawu yayyidi , yihudaa biittan de7iya berssaabeha yiis . ba ashkkaraa hegan yeggiis;
yeggidi barkka issi gallassa ogiyaa bazzuwan hemettiis . hemettiiddi biidi issi sankkaaraa kuwan uttidi , &quot; abeet godawu , taayyo gidana; taani ta mayzza aawatuppe kehikke . ta shemppuwaa ekka &quot; yaagidi hayqqanawu woossiis .
hegaappe guyyiyan sankkaaraa kuwan zaqqullidi xiskkiis; xiskkidaashin issi kiitanchchay a bochchidi , &quot; dendda; denddada ma &quot; yaagiis .
yaagin denddidi i xeelliyo wode , ho77o shuchchaa mishuwan uukettida komppo oyttaynne oto haattay a huuphessan de7iyaagaa be7iis . be7idi miidi uyiis; yaatidi guyye zin77iis .
godaa kiitanchchay naa77anttuwaakka yiidi eelaasa bochchidi , &quot; neeni baana ogee daro adussa gidiyo gishshawu , denddada ma &quot; yaagiis .
yaagin eelaasi denddidi miisinne uyiis . he i miido kattaa wolqqan xoossaa deriyaa siinaa gakkanaashin , oytamu gallassaanne oytamu qammaa hemettiis .
he sohuwan de7iya gonggoluwaa giddo gelidi aqiis . goday a , &quot; eelaasaa; hagan ay oottay ? &quot; yaagiis .
yaagin eelaasi , &quot; ubbaappe wolqqaama godaayyo xoossaayyo taani daroppe mishettaas . ayssi giikko , israa7eela asay nenaara maacettido maachchaa kanttiis; neeyyo yarshshiyoosaakka qoliis; ne sunttan hananabaa yootiyaageetakka bisuwan woriis . yaatin , taani tarkka attaas; ha77i eti ta shemppuwaakka ekkanawu koyoosona &quot; yaagiis .
yaagin goday a , &quot; hegaappe kiyada baada , deriyaa huuphiyan ta sinttan eqqa &quot; yaagiis . yaagin eelaasi eqqidaashin goday a mataara kanttiis . he wode mino wolqqaama carkkoy deriyaa phalqqerettiis; zaallatakka kinchcherettiis; shin goday he carkkuwaa giddon baawa . carkkuwaappe simmin biittay qaaxxiis; shin goday he biittaa qaattankka baawa .
biittaa qaattaappe simmin tamay kiyiis; shin goday tamaa giddon baawa . tamaappe simmin saasukettay siyettiis .
eelaasi he saasukettaa siyido wode , ba som77uwaa kaabban kammiis . yaatidi kare kiyidi gonggoluwaa penggen eqqiis . eelaasakko cenggurssay yiidi , &quot; eelaasaa , hagan ay oottay ? &quot; yaagiis .
yaagin eelaasi , &quot; ubbaappe wolqqaama godaayyo xoossaayyo taani daroppe mishettaas . ayssi giikko , israa7eela asay nenaara maacettido maachchaa kanttiis; neeyyo yarshshiyoosaakka qoliis; ne sunttan hananabaa yootiyaageetakka bisuwan woriis . yaatin , taani tarkka attaas; ha77i eti ta shemppuwaakka ekkanawu koyoosona &quot; yaagiis .
yaagin goday eelaasa , &quot; neeni yiidosaara simmada , damasqqo bazzuwaa ba . baada yaa gakkada , hazaa7eeli sooriyaa bolli kawotanaadan tiya .
qassi nimisha na7ay yeehu israa7eela bolli kawotanaadan tiya . ne sohuwan hananabaa yootanaadan aabeeli mahoolappe yiida shafaaxa na7aa elssaa7a tiya .
hazaa7eela bisuwaappe kessi ekkiya ubbaa yeehu worana; qassi yeehu bisuwaappe kessi ekkiya ubbaa elssaa7i worana .
ba7aalayyo gulbbatibeenna woykko bantta doonan ba7aala eeqaa yeribeenna laappun sha7u asaa taani israa7eelan taayyo ashshana &quot; yaagiis .
eelaasi he sohuwaappe denddidi biidi , shafaaxa na7ay elssaa7i tammanne naa77u waaxa booran gadiyaa goyiyaagaa demmiis; tammanne naa77antta waaxaa elssaa7i ba huuphen oyqqidi goyees . goyishin eelaasi a achchaara aadhdhiiddi , ba kaabbaa a mayzziis .
elssaa7i boorata yeggi aggi , eelaasa geeduwaa woxxidi , &quot; taani ta aawaanne ta aayyiyo saruwan gaada , yera ekkada , hegaappe simmada , nena kaallana &quot; yaagiis . yaagin eelaasi elssaa7a , &quot; ba . taani neeyyo ay oottidanaa ? &quot; yaagiis .
hegaa gishshawu , elssaa7i aggidi guyye simmiis . simmidi waaxa boorata shukkiis; boora miishshaa qeri eettidi ashuwaa doyssiis; doyssido ashuwaa aattin asay miis . hegaappe guyyiyan denddidi biidi , eelaasassi oottiis .
sooriyaa kawoy benihadaadi ba olanchchata ubbaa issippe shiishshiis . hasttamanne naa77u kawotun , eta paratuuninne paraa gaaretun maadettidi , pude biidi samaariyaa katamaa dooddiis; dooddidi a bolli woraajjiis .
woraajjidi israa7eela kawuwaa akaabassi katama giddo asaa kiittidi hagaadan yaagiis;
&quot; benihadaadi , ne biraynne ne worqqay tabaa ne maccaasatuppenne ne naatuppe lo77uwaa dariyaageeti tabaa yaagees &quot; yaagiis .
yaagin israa7eela kawoy zaaridi , &quot; ee , ta godawu kawuwawu , neeni giidoogaakka mala; taanikka taayyo de7iyaabaykka ubbay nebaa &quot; yaagiis .
qassikka kiitettida asati naa77anttuwaa yiidi , &quot; nena benihadaadi , taani kase nena , &quot; ne biraanne ne worqqaa , ne maccaasaanne ne naata taayyo sheedhdhaasa &quot; gaada kiittaas .
shin wontto hannoode ne keettaanne ne oosanchchatu keettaa pilggi xeellana mala ta oosanchchata yeddana . eti neeni payyabaa gaada wottidobaa ubbaa ekkidi efaana yaagees &quot; yaagidosona .
yaagin israa7eela kawoy he biittaa cimata ubbaa xeesi shiishshidi , &quot; ha bitanee nuna bashshanawu koyiyoogaa be7ite . i ta maccaasatanne ta naata , ta biraanne ta worqqaa ekkanawu kiittiis; kiittin taani awu ixxisi gabeykke &quot; yaagiis .
yaagin cimatikka asaykka ubbay akaaba , &quot; i odiyoobaa siyoppa ! woykko ayyo , eeno gooppa ! &quot; yaagidosona .
hegaa gishshawu , benihadaadi kiittidoogeetuyyo akaabi , &quot; intte ta godaassi kawuwaassi , neeni koyro kiittido kiitaa taani polana; shin ha kiitaa taani polanawu danddayikke yaagees giidi odite &quot; yaagiis . yaagin kiitettidi yiidaageeti biidi hegaa benihadaadayyo odidosona .
hegaappe guyyiyan benihadaadi hara kiitaa yeddidi , &quot; tana kaalliya asaa samaariyaa katamaa buhee issi issi kuuchcha gakkikko , xoossati tana worona &quot; yaagiis .
yaagin israa7eela kawoy kiitettidi yiidaageeta , &quot; tumu olanchchi olaappe simmiiddi gayreesippe attin , biron biiddi gayrenna yaagidi odite &quot; yaagiis .
benihadaadinne kawoti , bantta dunkkaaniyaa giddon ushshaa uyiiddi hegaa siyido wode , kawoy ba olanchchata , &quot; olanawu salppite &quot; yaagidi azaziis . azazin eti katamaa olanawu salppidosona .
he wode hananabaa yootiya issi bitanee israa7eela kawuwaa akaabakko yiidi , &quot; goday nena hagaadan yaagees; ha kenchcho olanchchata ubbaa be7ay ? taani hachchi eta ne kushiyan aattada immana; immobare taani godaa gidiyoogaa neeni hegan erana yaagees &quot; yaagiis .
akaabi , &quot; olaa doommanay oonee ? &quot; yaagiis . yaagin hananabaa yootiyaagee , &quot; awuraajjaa haariyaageeti azaziyo yelaga olanchchati doommana &quot; yaagiis . yaagin kawoy , &quot; attiya olanchchata oonee azazanay ? &quot; yaagiis . yaagin hananabaa yootiyaagee , &quot; neeni azazana &quot; yaagiis .
hegaa gishshawu , akaabi awuraajjaa haariyaageeti azaziyo yelaga olanchchata , naa77u xeetanne hasttamanne naa77ata shiishshiis . qassi attida israa7eela asaa , laappun sha7aa shiishshiis .
benihadaadi bana maaddida hasttamanne naa77u kawotuura issippe dunkkaaniyan uttidi ushshan mattottidaashin , seeta gallassi israa7eela olanchchati olawu kiyidosona .
awuraajjaa haariyaageeti azaziyo yelaga olanchchati koyro kiyidi biidosona . benihadaadi xomoosiyaageeta kiittin , eti simmidi ayyo , &quot; samaariyaappe asay kiyidi yiiddi de7ees &quot; yaagidi odiis .
odin i , &quot; eti sigawu yiikkokka olawu yiikkokka , eta paxa oyqqite &quot; yaagiis .
awuraajjaa haariyaageeti azaziyo yelaga olanchchati salppidi , katamaappe gaxi kiyidosona; israa7eela olanchchatikka eta kaallidi kiyidosona .
ubbatikka huuphiyan huuphiyan banttanaara olaa gayttida morkkiyaa woridosona . yaatin , sooriyaa asati baqatidosona; baqatin israa7eela asati kaallidi yedettidosona . qassi sooriyaa kawoy benihadaadi ba paraasatuura ba paran kessi ekkidi biis .
israa7eela kawoy olawu kiyidi , paratanne paraa gaareta omooddiis; sooriyaa asatakka woruwaa buttiis .
hegaappe guyyiyan hananabaa yootiyaagee israa7eela kawuwaakko yiidi , &quot; ba; baada ne baggaa mintta . minttada , oosettanawu bessiyaabi aybakko akeeka . ayssi giikko , yiya laytti bone sooriyaa kawoy nena naa77anttuwaakka olana &quot; yaagiis .
hegaadan de7ishin sooriyaa kawuwaa oosanchchati a hagaadan yaagidi zoridosona; &quot; eta xoossati deretu xoossata; eti nuuyyo wolqqaamidoykka hegaassa . shin nuuni etaara dembban olaa gayttiyaakko , nuuni tumu etappe minnana .
issibaa hana; kawota ubbaa eti azaziyoosaappe diggada , hara halaqata eta sohuwan wotta .
nuuni israa7eelatuura dembban olettanawunne xoonanawu danddayana mala , neeyyo kase wurida olanchchatu sohuwan olanchchata , paratu sohuwan parata , paraa gaaretu sohuwan paraa gaareta wottada , denttanawu koshshees &quot; yaagidosona . yaagin ikka eta zoriyaa maayidi , hegaadan oottiis .
yiya laytti bone benihadaadi sooriyaa olanchchata shiishshidi , israa7eelatuura olettanawu afeeqa giyo katamaa biis .
israa7eela olanchchatikka shiiqidi , shinqqiyaanne ola miishshaa ekkidi , etaara olaa gayttanawu naa77u cita gididi kiyidosona . kiyidi israa7eelati naa77u guutta deeshsha wude malatidi , etakko simmidi uttidosona; shin sooreti gaxariyaa ubbaa maayidosona .
xoossaa asa giyo issi bitanee pude yiidi , israa7eela kawuwaa , &quot; goday hagaadan yaagees; sooriyaa asati , &quot; goday deretu xoossaa gidiyoogaappe attin dembbatu xoossaa gidenna &quot; yaagido gishshawu , ha kenchchechcha olanchchata ubbaa taani ne kushiyan aatta immana . he wode taani godaa gidiyoogaa neeninne ne asay erana yaagees &quot; yaagiis .
sooretinne israa7eelati issoy issuwaakko simmidi salppidi , laappun gallassaa takkidosona . laappuntta gallassan olaa gayttidosona; gayttin israa7eelati issi gallassan sooriyaa asaappe xeetu sha7u tohuwaasata woridosona .
etappe attidaageeti kessi ekki biidi , afeeqa katamaa gelidosona . gelidaageetuppe laatamanne laappun sha7u asaa bolli katamaa yuushuwaa gimbbee kunddidi yan woriis . benihadaadikka he katamawu baqatidi , issi qol77uwan qosettiis .
a oosanchchati a , &quot; israa7eela kawoti maariyaageeta gidiyoogaa nuuni siyida . waaruwaa nu shayan maayidi , wodoruwaa nu qooriyan xaaxidi , ane israa7eela kawuwaakko boos . ooni erii , i nena paxa ashshanaakkonne &quot; yaagidosona .
yaagidi waaruwaa bantta shayan maayidi , wodoruwaa bantta qooriyan xaaxidi , israa7eela kawuwaakko biidosona . biidi a , &quot; ne ashkkaray benihadaadi nena , hay tana woropparkkii yaagees &quot; yaagidosona . yaagin kawoy , &quot; i hanno gakkanaashinkka paxa de7ii ? i ta ishaa &quot; yaagiis .
asati lo77o malaatadan a haasayaa ellelli ekkidi , &quot; ee , ne ishay benihadaadi paxa de7ees &quot; yaagidosona . yaagin i eta , &quot; biidi a taakko ekkidi yiite &quot; yaagiis . benihadaadi kiyidi yin , akaabi a pude ba para gaariyaa bolli kessidi utissiis .
yaatin , benihadaadi akaaba hagaadan yaagiis; &quot; ta aaway ne aawaappe ekkido katamata taani neeyyo zaarana . ta aaway samaariyan giyaa essidoogaadan neenikka damasqqo kataman giyaa essana &quot; yaagiis . yaagin akaabi a , &quot; taani ha maachchan nena yeddana &quot; yaagiis . yaagidi aara maachchaa maacettidi a yeddiis .
hananabaa yootiyaageetu citaappe issi bitanee godaa qaalan azazettidi issi ba laggiyaa , &quot; tana shoca &quot; yaagiis; shin he bitanee shocennan ixxiis .
ixxin hananabaa yootiyaagee a , &quot; neeni godaayyo azazettennan ixxido gishshawu , neeni taappe shaahettada baanne sohuwaarakka nena gaammoy worana &quot; yaagiis . yaagin bitanee hananabaa yootiyaagaappe shaahetti baanne sohuwaarakka gaammoy gayttidi wori bayiis .
hananabaa yootiyaagee qassikka hara issi bitaniyaa demmidi , &quot; tana shoca &quot; yaagiis . yaagin bitanee a shociis; shocin hananabaa yootiyaagee masunxxiis .
masunxxidi biidi , kawuwaa naagiiddi ogiyaa doonan eqqiis . erettennan attanawu ba som77uwaa gooziis .
kawoy ogiyaara kanttiyo wode , hananabaa yootiyaagee kawuwaa xeesidi hagaadan yaagiis; &quot; taani ne ashkkaray olan olettishin issi bitanee taakko yiidi , ha omoodettida bitaniyaa naaga . ha bitanee baqatiyaabaa gidikko , ne shemppoy a shemppuwaara gada , woykko heezzu sha7u xaqara biraa gumiyaa qanxxaasa yaagiis .
yaagin taani ne ashkkaray oosoy darin , yaanne haanne giishin , bitanee kessi ekkidi biichchiis &quot; yaagiis . yaagin israa7eela kawoy , &quot; neeni nerkka pirddadasa; ne pirddaykka hegaa gidana &quot; yaagiis .
hananabaa yootiyaagee ba som77uwaa goozido carqqiyaa pooshshi yeggiis . pooshshin i hananabaa yootiyaageetuppe issuwaa gidiyoogaa kawoy sohuwaarakka eriis .
hananabaa yootiyaagee kawuwaayyo , &quot; goday , taani , &quot; i hayqqana bessees &quot; giido bitaniyaa neeni yedda aggadasa . hegaa gishshawu , ne shemppoy a shemppuwaara gada; ne asay a asaara gada yaagees &quot; yaagiis .
yaagin israa7eela kawoy yiillotiiddinne lancciiddi , ba soo samaariyaa katamaa biis .
iziraa7eeliyaa naabutessi samaariyaa kawuwaa akaaba keettaa matan iziraa7eelan woyniyaa turaa sohoy de7ees .
akaabi naabuta , &quot; ta keettaa matan de7iyo gishshawu , taani taayyo ataakiltte soho oottanawu taayyo ne woyniyaa turaa sohuwaa imma . a gishshaa neeyyo taani hara lo77o woyne turaa sohuwaa immana; woykko neeni dosikko , a waagaa taani neeyyo qanxxana &quot; yaagiis .
yaagin naabutee akaabayyo , &quot; taani ta aawatuppe laattido gadiyaa tana neeyyo imissiyaabaappe goday ashsho &quot; yaagiis .
iziraa7eeliyaa naabutee , &quot; taani ta aawatuppe laattido gadiyaa neeyyo immikke &quot; giido gishshawu , akaabi yiillotidinne lanccidi ba soo biis . biidi ba hiixan godaakko simmi zin77idi , qumaa meennan ixxiis .
a maccaasiyaa elzzaabeela akko gelada , &quot; neeni hagaa keeni aybissi yiillotadii ? aybissi qumaa meennan ixxay ? &quot; yaagada oychchaasu .
oychchin akaabi iyyo , &quot; iziraa7eeliyaa naabuta taani , ne woyniyaa turaa sohuwaa taayyo bayzza; woykko ne dosikko , a gishshaa taani neeyyo hara woyniyaa turaa sohuwaa immana yaagin , i , ta woyniyaa sohuwaa neeyyo immikke yaagiis . taani hegaa gishshawu yiillotaas &quot; yaagiis .
a maccaasiyaa elzzaabeela a , &quot; neeni israa7eela bolli kawo gidaydda hagaadan hanay ? dendda; denddada ma ! wozanappe ufaytta ! iziraa7eeliyaa naabute woyniyaa turaa sohuwaa taani neeyyo immana &quot; yaagaasu .
hegaa gishshawu , maccaasiyaa akaaba sunttan dabddaabbeta xaafada , a maatafan attamaasu; attamada naabuteera issippe kataman de7iya cimatuyyoonne gita asatuyyo kiittaasu .
he dabddaabbeta hagaadan yaagada xaafaasu; &quot; issi gallassawu xoomaa awaajjite; yaatidi asaa giddon naabuta bonchcho sohuwan utissite .
utissidi naa77u pattenna asata a sinttan utissite . he asati , naabutee xoossaanne kawuwaa cayiis yaagidi markkattanaadan oottite . hegaappe guyyiyan gaxi kessidi , shuchchan caddidi worite &quot; yaagada xaafaasu .
hegaa gishshawu , naabuteera issippe kataman de7iya cimatinne gita asati elzzaabeela etawu xaafido dabddaabbetun giidoogaadan oottidosona .
eti xoomaa awaajjidi , naabuta asaa giddon bonchcho sohuwan utissidosona .
hegaappe guyyiyan naa77u pattenna asati yiidi , akko simmi uttidi , asaa sinttan , &quot; naabutee xoossaanne kawuwaa cayiis &quot; yaagidi wordduwaa markkattidosona . markkattin naabuta katamaappe gaxi kessidi , shuchchan caddidi woridosona .
hegaappe guyyiyan cimati elzzaabeelikko kiittidi , &quot; naabutee shuchchan cadettidi hayqqiis &quot; yaagidosona .
naabutee shuchchan cadettidi hayqqidoogaa elzzaabeela siyosaarakka , akaaba , &quot; iziraa7eeliyaa naabutee neeyyo miishshan bayzzanawu ixxido woyniyaa turaa sohuwaa denddada baada , neeyyo ekka . i ha77i paxa de7enna; hayqqiichchiis &quot; yaagaasu .
iziraa7eeliyaa naabutee hayqqidoogaa akaabi siyidi , naabute woyniyaa turaa sohuwaa bawu ekkanawu denddidi , duge biis .
hegaappe guyyiyan tishbbiyaa eelaasakko godaa qaalay yiidi ,
&quot; samaariyan kawotida israa7eela kawuwaa akaabaara gayttanawu duge wodhdha . i ha77i naabute woyniyaa turaa sohuwaa ekkanawu biidi , yan de7ees .
neeni a hagaadan yaaga; goday nena , &quot; bitaniyaa worada , a gadiyaa neeyyo ekkadasa gidikkii ? &quot; yaagees yaaga . qassikka a , goday nena , &quot; naabute suuttaa kanati laaccido sohuwan ne suuttaakka kanati laaccana &quot; yaagees yaaga &quot; yaagiis .
hegaappe guyyiyan akaabi eelaasa , &quot; hay ta morkkiyawu , tana demmarggadii ? &quot; yaagiis . yaagin , &quot; ee , taani nena demmarggaas; ayssi giikko , neeni godaa sinttan iitabaa oottanawu , ne huuphiyaa nagaraassi bayzzadasa .
goday nena hagaadan yaagees; siya , taani ne bolli iitabaa ehaana . taani ne zerettaa xayssana; taani israa7eela biittan akaaba keettaa asaappe aylle gidin goqa gidin , issi attumaasinne attennan xoqollana .
taani ne so asaa nabaaxa na7aa iyorbbaama so asaadaaninne akiiya na7aa baa7isha so asaadan oottana . ayssi giikko , neeni israa7eela asaa nagaraa ootissada , tana hanqqetissadasa yaagees .
qassi goday elzzaabeelibaa yootiiddi , iziraa7eela katamaa gimbbiyaa lanqqen kanati elzzaabeelo maana yaagees .
akaaba zare gididi kataman hayqqiya oonanne kanay maana; qassi gaxariyan hayqqiya oonanne saluwaa kafoti maana &quot; yaagiis .
ba maccaasiyaa elzzaabeela denttettin , godaa sinttan iitabaa oottanawu ba huuphiyaa nagaraassi bayzzida , akaaba mala asi mulekka baawa .
goday israa7eela asaa sinttappe laaggidi kessido amooretudan eeqawu goynniyoogan akaabi aadhdhiya sheneyiyaabaa haniis .
akaabi ha haasayaa siyido wode , ba maayuwaa pooshshidi , waaruwaa maayiis; yaatidi xoomiis . waaruwaa maayosaara zin77iis; azzaniiddi hemettiis .
hegaappe guyyiyan godaa qaalay tishbbiyaa eelaasakko yiidi ,
&quot; akaabi ba huuphiyaa ta sinttan kawushshidoogaa be7adii ? i ta sinttan ba huuphiyaa kawushshido gishshawu , taani ha bashshaa a wodiyan ehiikke . shin taani a na7aa wodiyan a so asaa bolli ha bashshaa ehaana &quot; yaagiis .
sooreenne israa7eeli olettennan heezzu layttaa saro de7idosona .
heezzantto layttan yihudaa kawoy yoosaafixi israa7eela kawuwaa be7anawu biis .
biidaashin israa7eela kawoy ba ashkkaratuyyo , &quot; gala7aaden de7iya raamoota katamay nuugaa gidiyoogaanne nuuni hanno gattanawu he katamaa sooriyaa kawuwaappe wotti ekkanawu aynne oottibeennaagaa erekketii ? &quot; yaagiis .
qassikka i yoosaafixa , &quot; gala7aaden de7iya raamoota katamaa olanawu tanaara buutee ? &quot; yaagiis . yaagin yoosaafixi israa7eela kawuwaa , &quot; ee , neeni olaa baanawu giigiyo wode awudenne , taani giigana . ta olanchchati ne olanchchatu mala; ta paratikka ne paratu mala &quot; yaagiis .
qassikka yoosaafixi israa7eela kawuwaa , &quot; gidikkonne , neeni kasetada godaa oychcha &quot; yaagiis .
yaagin israa7eela kawoy hananabaa yootiya oyddu xeetu asata issippe shiishshidi , &quot; gala7aaden de7iya raamoota katamaa olanawu booyye booppoo ? &quot; yaagidi eta oychchiis . oychchin eti , &quot; ba; ayssi giikko , goday he katamaa kawuwaa kushiyan aattidi immana &quot; yaagidosona .
shin yoosaafixi , &quot; nuuni godaa oychchanawu danddayiyo hananabaa yootiya hara asi hagan baawee ? &quot; yaagiis .
yaagin israa7eela kawoy yoosaafixassi zaaridi , &quot; nuuni a baggaara godaa oychchanawu danddayiyo issi hara bitanee de7ees; i yimila na7aa mikaaya . shin taani a ixxays; ayssi giikko , i ubba wodekka tabaa iitabaa yooteesippe attin lo77obaa yooti erenna &quot; yaagiis . yaagin yoosaafixi israa7eela kawuwaa , &quot; kawoy hegaadan gooppo ! &quot; yaagiis .
hegaappe guyyiyan israa7eela kawoy ba oosanchchatuppe issuwaa xeesidi , &quot; yimila na7aa mikaaya eesuwan ekkada ya &quot; yaagiis .
israa7eela kawoynne yihudaa kawoy yoosaafixi bantta kawotaa maayuwaa maayidi , samaariyaa katamaa geliyo penggiyaa matan de7iya awudiyan bantta kawotaa araatan uttidosona; uttin hananabaa yootiya ubbati eta sinttan hananabaa yootoosona .
etappe issoy , kanaa7ina na7ay xidiqee birataappe kaceta giigissidi , akaaba , &quot; goday hagaadan yaagees; sooreti xayana gakkanaashin neeni eta ha kacetun qaycana yaagees &quot; yaagiis .
hananabaa yootiya hara ubbatikka , &quot; gala7aaden de7iya raamoota katamaa ba; baada ola; oladakka xoona . ayssi giikko , goday he katamaa kawuwaa kushiyan aattidi immana &quot; yaagidi yootidosona .
hegaappe guyyiyan mikaaya xeesanawu kiitetti biida bitanee a , &quot; be7a , hananabaa yootiya ubbati issi doona gididi , kawoy ha olaa xoonana yaagidi yootidosona . hegaa gishshawu , hayyanaa ne odoykka etappe issuwaagaa mala gido; neenikka lo77obaa oda &quot; yaagiis .
shin mikaayi he bitaniyaa , &quot; goday ero ! goday taayyo yootiyoobaa taani yootana &quot; yaagiis .
mikaayi kawuwaakko yiido wode , kawoy a , &quot; mikaayaa , nuuni gala7aaden de7iya raamoota katamaa olanawu boniiyye boopponii ? &quot; yaagidi oychchiis . oychchin mikaayi kawuwaa , &quot; ba; baada ola; oladakka xoona . goday he katamaa kawuwaa kushiyan aattidi immana &quot; yaagiis .
yaagin kawoy a , &quot; neeni godaa sunttan tumaappe attin harabaa taayyo odennaadan taani nena aapputoo caaqettanawu koshshii ? &quot; yaagiis .
yaagin i , &quot; israa7eela olanchchati ubbay henttanchchi baynna dorssatudan deriyan laalettidaageeta taani be7aas . goday eta , hageetuyyo godi baawa . eti ubbaykka bantta soo bantta soo saro boona yaagees &quot; yaagiis .
yaatin , israa7eela kawoy yoosaafixa , &quot; i tabaa iitabaa yooteesippe attin , lo77obaa yooti erenna gaada , taani neeyyo yootabeykkinaa ? &quot; yaagiis .
mikaayi gujjidikka hagaadan yaagiis; &quot; simmi goday giyoobaa siya ! goday ba kawotaa araatan uttin , saluwaa olanchchati ubbay a ushachchaaranne haddirssaara eqqidaageeta taani be7aas .
goday , akaabi gala7aaden de7iya raamoota katamaa biidi , yan hayqqanaadan balettanay oonee ? yaagiis . yaagin issoy hagaadan giyo wode , haray qassi hegaadan giis .
hegaappe guyyiyan issi ayyaanay kiyidi godaa sinttan eqqidi , taani a balettana yaagiis .
&quot; yaagin goday ayyaanaa , waata balettuutee ? yaagiis . &quot; yaagin ayyaanay , taani kiyada baada , ayyo hananabaa yootiyaageetu ubbatu doonan worddotiya ayyaana gidana yaagiis . &quot; yaagin goday , ee , neeni a balettana; neeyyo hegee hanana . ba; baada baletta yaagiis &quot; yaagiis .
mikaayi gujjidikka , &quot; hegaa gishshawu , goday neeyyo hananabaa yootiyaageetu hageetu ubbatu doonan worddotiya ayyaanaa wottiis; ayssi giikko , goday ne bolli bashshaa ehaanawu qachchiis &quot; yaagiis .
hegaappe guyyiyan kanaa7ina na7ay xidiqee shiiqidi , mikaaya qinxxalliyaa baqqiis . baqqidi , &quot; godaa ayyaanay ta achchappe waanidi neeyyo odanawu biidee ? &quot; yaagiis .
yaagin mikaayi a , &quot; neeni qosettanawu qol77o geliyo gallassi hegaa demmana &quot; yaagiis .
hegaappe guyyiyan israa7eela kawoy ba olanchchatuppe issuwaa azaziiddi , &quot; mikaaya oyqqa; oyqqada katamaa haariya amoonayyoonne ta na7aa yo7aashayyo efaada imma .
immada eta , kawoy inttena , &quot; ha bitaniyaa qasho keettan qachchite . qachchidi taani saro simmana gakkanaashin , qii oyttaappenne haattaappe harabaa aybanne ayyo immoppite &quot; yaagees yaaga &quot; yaagiis .
yaagin mikaayi a , &quot; tumu neeni saro simmiyaabaa gidikko , goday tanan haasayibeenna &quot; yaagiis . qassikka mikaayi , &quot; asawu ubbawu , taani yootidobaa akeekite &quot; yaagiis .
hegaappe guyyiyan israa7eela kawoynne yihudaa kawoy yoosaafixi gala7aaden de7iya raamoota katamaa biidosona .
israa7eela kawoy yoosaafixa , &quot; taani maayuwaa laammada , hara asa malatada , olawu gelana; shin neeni ne kawo maayuwaa maaya &quot; yaagiis . yaagin israa7eela kawoy maayuwaa laammidi , hara asa malatidi , olawu geliis .
sooriyaa kawoy ba paraa gaareta azaziya hasttamanne naa77u asata , &quot; gitatin guuxxin hara asa oonaarakka olettoppite; israa7eela kawuwaa xalaalaara olettite &quot; yaagidi azaziis .
paraa gaariyaa azaziyaageeti yoosaafixa be7ido wode , &quot; tuma hagee israa7eela kawuwaa &quot; yaagidosona . yaagidi aara olettanawu simmidosona; simmin yoosaafixi waassiis .
waassin paraa gaareta azaziyaageeti i israa7eela kawuwaa gidennaagaa be7idi , a yedettiyoogaa aggiigidosona .
issi bitanee coo ba wonddafiyaa olanchchatu bolli dukkidi , israa7eela kawuwaa olaa maayoy gayttiyo kayyiyaara caddiis . caddin israa7eela kawoy ba gaariyaa laaggiya bitaniyaa , &quot; gaariyaa guyye zaarada , tana olaa gidduwaappe kessa . ayssi giikko , taani iita cachchaa cadettaychchaas &quot; yaagiis .
he gallassi olay suulliyo wode , israa7eela kawoy akaabi ba paraa gaariyaa giddon zemppidi , sooretu sinttan takkiis . a cachchaa suuttay paraa gaariyaa giddo gukkin , he omarssikka i hayqqi bayiis .
away wullanawu matishin olanchchatu giddon , &quot; asay ubbay ba katamaa ba katamaa bo ! asay ubbay ba biitti ba biitti bo ! &quot; yaagiya azazoy kiyiis .
hegaappe guyyiyan eti kawuwaa samaariyaa katamaa ehiidi yan moogidosona .
shaaramuxati meecettiyo , dagatti uttida samaariyaa haattan eti gaariyaa meeccidosona . goday kase haasayido qaalaadankka , a suuttaa kanati laaccidosona .
akaabi hanido harabay , i oottidobay ubbay , danggarssaa zaaliyan kawo keettaa i keexxidobaynne i gimbbido katamatubay ubbay israa7eela kawotu taarikiyaa maxaafan xaafetti uttiis .
akaabi hayqqidi ba mayzzan gayttiis; a sohuwan a na7ay akaaziyaasi kawotiis .
israa7eela kawoy akaabi kawotido oyddantto layttan asa na7ay yoosaafixi yihudan kawotiis .
i kawotiyo wode layttay ayyo hasttamanne ichchasha; i yerusalaamen laatamanne ichchashu laytta kawotiis . a aayyiyaa shiiliha na7iyo azuubo geetettawusu .
yoosaafixi ba aawaa asa ogiyan ubban hemettiis; i he ogiyaappe sher77i gibeenna; godaa sinttan suurebaa oottiis . gidikkonne , goynniyo xoqqa sohota xayssibeenna; asay he sohotun yarshshuwaa yarshshiyoogaanne ixaanaa cuwayiyoogaa aggibeenna .
yoosaafixikka israa7eela kawuwaara sigettiis .
yoosaafixi hanido harabay , a minotettaynne i olettido olay yihudaa kawotu taarikiyaa maxaafan xaafetti uttiis .
goyno woga oottidi attumaageeti attumaageetuura shaaramuxiyaageeta , a aaway asi kawotido wodiyaappe attidaageeta biittaappe xayssiis .
he wode eedooma biittan kawoy baawa; he biittaa sunttettida halaqay haariis .
ofiira biitti biidi worqqaa ehaanaadan yoosaafixi gita markkabeta medhdhiis; shin he markkabeti eexiyooni-gaabiran meqerettidosonappe attin mulekka bibookkona .
he wode akaaba na7ay akaaziyaasi yoosaafixa , &quot; ta ashkkarati ne ashkkaratuura issippe markkabiyan boona &quot; yaagiis; shin yoosaafixi ixxiis .
yoosaafixi hayqqidi ba mayzzan gayttiis . ba mayzza aawaa daawita kataman moogettiis . a sohuwan a na7ay yoraami kawotiis .
yihudaa kawoy yoosaafixi kawotido tammanne laappuntta layttan akaaba na7ay akaaziyaasi israa7eela bolli samaariyan kawotiis; israa7eela bolli naa77u laytta kawotiis .
akaaziyaasi godaa sinttan iitabaa oottiis; ba aawaanne ba aayee ogiyaaninne israa7eela asaa nagaraa ootissida nabaaxa na7aa iyorbbaama ogiyan hemettiis .
akaaziyaasi ba7aalayyo oottiisinne goynniis . a aaway kase oottidoogaadan , godaa , israa7eela xoossaa i hanqqetissiis .
akaabi hayqqidoogaappe guyyiyan , moo7aaba biittaa asay israa7eela bolli denddiis .
he wode kawoy akaaziyaasi samaariyaa kataman bolla pooqiyaa baranddaappe kunddidi deshettiis . hegaa gishshawu asata , &quot; biite; biidi , taani ha deshettaappe paxanaakko , agganaakko , eqiroona katamaa xoossaa bi7eeli-zeebula ane tawu oychchite &quot; yaagidi kiittiis .
shin godaa kiitanchchay tishbbiyaa eelaasa hagaadan yaagiis; &quot; ba; pude baada , samaariyaa kawoy kiittido asataara gaytta . gayttada eta , intte eqiroona katamaa xoossaa bi7eeli-zeebula oychchanawu biidoogee , israa7eelan xoossi xayiineeyye ? yaaga .
hegaa gishshawu , goday hagaadan yaagees; kawuwawu , neeni hayqqanaappe attin , ha zin77ido hiixaappe denddakka yaagees &quot; yaagiis . yaagin eelaasi biidi , etayyo odiis .
kiittido asati kawuwaakko guyye simmin , i eta , &quot; ayssi simmidetii ? &quot; yaagidi oychchiis .
oychchin eti ayyo hagaadan yaagidi zaaridosona , &quot; issi bitanee nunaara gayttanawu yiidi , inttena kiittida kawuwaakko simmidi biite . biidi ayyo hagaadan yaagite; &quot; goday nena , eqiroona xoossaa bi7eeli-zeebula oyshissanawu neeni asaa kiittiyoogee , israa7eelan xoossi xayiineeyye ? hegaa gishshawu , neeni hayqqanaappe attin , ha zin77ido hiixaappe denddakka yaagees &quot; yaagite yaagiis &quot; yaagidosona .
yaagin kawoy eta , &quot; inttenaara gayttanawu yiidi , ha yohuwaa intteyyo yootida bitanee ay mala asee ? &quot; yaagidi oychchiis .
oychchin eti , &quot; mehiyaa ikisiyan dadettida kaabbaa maayidi , ba xeessan dafuwaa gixxees &quot; yaagidi zaaridosona . yaagin i , &quot; hegee tishbbiyaa eelaasa &quot; yaagiis .
hegaappe guyyiyan , kawoy hamssaalaqaa a ishatamu olanchchatuura kiittiis . kiittin halaqay keraa huuphiyan uttida eelaasakko pude kiyidi , &quot; xoossaa asoo , kawoy nena , duge wodhdha yaagees &quot; yaagiis .
shin eelaasi hamssaalaqaayyo , &quot; taani xoossaa asa gidikko , tamay saluwaappe wodhdhidi , nenanne ne ishatamatanne mo &quot; yaagidi zaariis . yaagin tamay saluwaappe wodhdhidi , hamssaalaqaanne a ishatamatanne miis .
qassi kawoy hara ishatamu olanchchatuura hara hamssaalaqaa eelaasakko kiittiis . kiittin hamssaalaqay eelaasa , &quot; xoossaa asoo , kawoy nena , eesuwan duge wodhdha yaagees &quot; yaagiis .
yaagin eelaasi ayyo , &quot; taani xoossaa asa gidikko , tamay saluwaappe wodhdhidi , nenanne ne ishatamatanne mo &quot; yaagiis . yaagin xoossaa tamay saluwaappe wodhdhidi , hamssaalaqaanne a ishatamatanne miis .
qassikka kawoy ishatamu olanchchatuura hara heezzantto hamssaalaqaa kiittiis . kiittin hamssaalaqay pude kiyidi , eelaasa sinttan gulbbatidi , &quot; xoossaa asoo , hayyanaa , tananne tanaara de7iya ha ishatamu asata maara ! nu shemppuwaakka hayquwaappe ashsha !
tamay saluwaappe wodhdhidi , kase hamssaalaqata naa77aanne eta ishatamata ubbaanne miis . shin ha77i tana maara ! &quot; yaagidi woossiis .
godaa kiitanchchay eelaasayyo , &quot; yayyoppa ! aara duge wodhdha &quot; yaagiis . yaagin eelaasi denddidi , aara kawuwaakko duge wodhdhiis .
wodhdhidi i kawuwaayyo , &quot; goday nena hagaadan yaagees; neeyyo oychchanawu israa7eelan xoossi xayiinee , neeni eqiroona xoossaa bi7eeli-zeebula oychchanawu asaa kiittidoogee ? neeni hagaa oottido gishshawu , hayqqana ! ne zin77ido hiixaappekka denddakka yaagees &quot; yaagiis .
eelaasi haasayido godaa qaalaadankka akaaziyaasi hayqqiis; akaaziyaasayyo attuma na7i baynna gishshawu , a ishay yoraami a sohuwan kawotiis; hegee hanidoogee yoosaafixa na7ay yoraami yihudan kawotido naa77antto layttaana .
akaaziyaasi hanido harabaynne i oottidobay ubbay israa7eela kawotu taarikiyaa maxaafan xaafetti uttiis .
goday eelaasa gotiyan saluwaa efaanawu haniyo wode , eelaasinne elssaa7i gelggalappe denddidi biidosona .
biishin eelaasi elssaa7a , &quot; goday tana beeteele katamaa kiittido gishshawu , hayyanaa neeni hagan takkashsha &quot; yaagiis . shin elssaa7i , &quot; goday ero ! ne shemppoy ero ! taani neeppe shaahettikke &quot; yaagiis . yaagin eti duge beeteele wodhdhidosona .
beeteelen de7iya hananabaa yootiyaageetu citay elssaa7ekko kiyidi , &quot; goday hachchi ne godaa neeppe shaakkidi efaanaagaa neeni eray ? &quot; yaagidi oychchidosona . oychchin elssaa7i , &quot; ee erays . shin intte co77u giite &quot; yaagidi zaariis .
hegaappe guyyiyan , eelaasi elssaa7a , &quot; goday tana yarkko kiittido gishshawu , hayyanaa neeni hagan takkashsha &quot; yaagiis . shin elssaa7i , &quot; goday ero ! ne shemppoy ero ! taani neeppe shaahettikke &quot; yaagidi zaariis . hegaa gishshawu , eti yarkko biidosona .
yarkkon de7iya hananabaa yootiyaageetu citay elssaa7ekko kiyidi , &quot; goday hachchi ne godaa neeppe shaakkidi efaanaagaa neeni eray ? &quot; yaagidi oychchidosona . oychchin i , &quot; ee erays . shin intte co77u giite &quot; yaagidi zaariis .
hegaappe guyyiyan , eelaasi elssaa7a , &quot; goday tana yorddaanoosa shaafaa kiittido gishshawu , hayyanaa neeni hagan takkashsha &quot; yaagiis . yaagin elssaa7i , &quot; goday ero ! ne shemppoy ero ! taani neeppe shaahettikke &quot; yaagiis . yaagin eti naa77aykka issippe biidosona .
hananabaa yootiyaageetuppe ishatamu asati eta kaallidi , yorddaanoosa shaafaa gakkanaashin biidosona . eelaasinne elssaa7i shaafaa doonan eqqidaashin , hananabaa yootiyaageeti etappe guuttaa haakkidi eqqidosona .
he wode eelaasi ba kaabbaa ekkidi xaaxidi , an haattaa shociis . shocin haattay yaanne haanne shaahettiis; shaahettin mela biittaa yedhdhidi pinnidosona .
pinnin eelaasi elssaa7a , &quot; taani neeppe ekettaychchanaappe kasetada , neeyyo ay oottana mala koyay ? ane oda &quot; yaagiis . yaagin elssaa7i , &quot; taani nena laattishin , ne ayyaanay taayyo naa77u saama gidana mala , taani nena woossays &quot; yaagidi zaariis .
yaatin elssaa7a , &quot; neeni wayssiyaabaa oychchadasa . shin taani neeppe ekettiyo wode neeni tana xeelliyaabaa gidikko , hegee neeyyo hanana . hinna xayikko hanenna &quot; yaagiis .
hegaappe guyyiyan , eti issippe haasayiiddi hemettishin , tamaa paratinne eti goochchiyo tamaa gaaree akeekennan puttu giidi , eta naa77aappe gidduwan gelidi , shaakki bayiis . shaakkin eelaasi gotiyan saluwaa kiyiis .
elssaa7i hegaa be7idi , &quot; ta aawawu , ta aawawu ! neeni israa7eela asawu wolqqanne gonddalle shin ! &quot; yaagidi waassiis . hegaappe simmin , i eelaasa mulekka be7ibeenna . elssaa7i hegan azzanidi , ba maayuwaa naa77u kessidi , pooshshi oliis .
yaatidi eelaasappe wodhdhida kaabbaa i denttidi , guyye simmiis; simmidi yorddaanoosa shaafaa doonan eqqiis .
eelaasappe wodhdhida kaabbaa ekkidi , haattaa an shociiddi , &quot; goday eelaasa xoossay awan de7ii ? &quot; yaagiis . elssaa7i haattaa shocido wode , haattay yaanne haanne shaahettiis; shaahettin shaafaa pinniis .
yarkkoppe yiida hananabaa yootiyaageetu citay elssaa7a be7ido wode , &quot; eelaasa ayyaanay elssaa7a bolli shemppiis &quot; yaagidosona . eti aara gayttanawu yiidi , a sinttan sa7an gufannidosona .
yaatidi eti a , &quot; be7a , nuuni ne ashkkarati ishatamu mino asati hagan de7oos . hayyanaa nuuni ne godaa koyanawu baana . ooni erii , godaa ayyaanay a ekkidi , issi deriyaa huuphiyan woykko zanggaaraa giddon yeggidaakkonne &quot; yaagidosona . yaagin elssaa7i , &quot; chii , booppite ! &quot; yaagiis .
shin ixxisi gaanaagee a yeellayana gakkanaashin , eti a oychchidi aggennan ixxin , &quot; biite &quot; yaagiis . yaagin eti ishatamay biidosona . biidi heezzu gallassaa koyidi , a demmibookkona .
elssaa7i yarkkon takkidaashin , eti akko simmidi yiidosona . yin , &quot; woni taani inttena booppite yaagabeykkinaa ? &quot; yaagiis .
hegaappe guyyiyan , yarkko kataman de7iya asati elssaa7a , &quot; neeni nu goday be7iyoogaadan ha katamay de7iyoosay lo77o . shin haattay iita; qassi biittaykka ayfenna &quot; yaagidosona .
yaagin i eta , &quot; ane ooratta keriyan maxiniyaa qolidi , taayyo ekki yiite &quot; yaagidi azaziis; azazin ayyo ehiidosona .
ehin elssaa7i pulttuwaa biidi , maxiniyaa an yeggiis . yeggidi , &quot; goday , taani ha haattaa pattaas . hagaappe sinttanawu ha haattay hayquwaassi gaaso gidenna; biittaykka ayfana yaagees &quot; yaagiis .
elssaa7i haasayidoogaadankka hachchi gakkanaashin , he haattay xillo gidiis .
elssaa7i yaappe denddidi , pude beeteele kiyiis . i ogiyan biishin , yelaga attuma naati katamaappe kiyidi , &quot; laa ha huuphiyaara bo77awu , pude kiya ! laa ha huuphiyaara bo77awu , pude kiya ! &quot; yaagidi a bolli qilliiccidosona .
qilliiccin guyye simmi xeellidi , eta godaa sunttan qanggiis . yaatin beere geetettiya naa77u macca do7ati woraappe kiyidi , naatuppe oytamanne naa77u yelagata puuzerettidi woridosona .
worin elssaa7i hegaappe denddidi , qarmmeloosa deriyaa biis; qassi hegaappekka samaariyaa simmiis .
yihudaa kawoy yoosaafixi kawotido tammanne hosppuntta layttan akaaba na7ay yoraami samaariyan israa7eela bolli kawotiis; i tammanne naa77u laytta kawotiis .
i godaa sinttan iitaa oottiis . shin ba aawaanne ba aayee elzzaabeeli keena iita gidenna; ayssi giikko , a aaway oottido ba7aala eeqaa i xoqolliis .
gidikkonne nabaaxa na7ay iyorbbaami israa7eela asaa ootissido nagaraa i baxuuxi oyqqiis .
moo7aaba biittaa kawoy meeshi dorssaa heemmees . i israa7eela kawuwaayyo xeetu sha7u anqqara dorssatanne xeetu sha7u orgge dorssatu ikisiyaa layttan layttan giirees .
shin israa7eela kawoy akaabi hayqqidoogaappe guyyiyan , moo7aaba kawoy meeshi israa7eela bolli makkaliis .
he wode kawoy yoraami samaariyaappe kiyidi , israa7eela ubbaa shiishshiis .
qassi yihudaa kawuwaa yoosaafixakko kiitaa yeddidi , &quot; moo7aaba kawoy ta bolli makkaliis; moo7aabaara olettanawu neeni tanaara buutee ? &quot; yaagiis . yaagin yoosaafixi , &quot; ee taani baana . taani ne mala; ta asaykka ne asaa mala; qassi ta paratikka ne paratu mala &quot; yaagidi zaariis .
yoosaafixi qassi , &quot; nuuni awa ogiyaara biidi eta olanee ? &quot; yaagidi oychchiis . oychchin kawuwaa yoraami , &quot; eedooma bazzuwan de7iya ogiyaara biidi olana &quot; yaagidi zaariis .
hegaa gishshawu , israa7eela kawoy , yihudaa kawoynne eedooma kawoy olawu kiyidosona . eti laappun gallassa ogiyaa yuuyidoogaappe guyyiyan , olanchchatuyyookka eta kaallida mehiyaayyookka ayba haattinne attibeenna .
he wode israa7eela kawoy , &quot; aayye7ana ! goday nuna ha heezzu kawota issippe moo7aaba kawuwaassi aattidi immanawu xeesiis &quot; yaagiis .
shin yoosaafixi , &quot; nuuni a baggaara godaa oychchanaadan hagan hananabaa yootiyaabi baawee ? &quot; yaagidi oychchiis . oychchin israa7eela kawuwaa ola gadaawatuppe issoy , &quot; eelaasa maaddidi de7ida shafaaxa na7ay elssaa7i hagan de7ees &quot; yaagidi zaariis .
yaagin yoosaafixi , &quot; ee , i tumu hananabaa yootiyaagaa &quot; yaagiis . hegaappe guyyiyan , israa7eela kawoy , yoosaafixinne eedooma kawoynne elssaa7ekko duge wodhdhidosona .
elssaa7i israa7eela kawuwaa , &quot; tanaaranne nenaara aybee gattiyay ? ba; baada ne aawaynne ne aayyiyaanne oychchido hananabaa yootiyaageeta oychcha &quot; yaagiis . yaagin israa7eela kawoy zaaridi , &quot; chii , ayssi giikko , ha heezzu kawotakka issippe moo7aaba kawuwaassi aattidi immanawu nuna xeesidaagee godaattennee ! &quot; yaagiis .
elssaa7i , &quot; taani ayyo oottiyo ubbaappe wolqqaama goday ero ! yihudaa kawuwaa yoosaafixa gishshi baynnaakko , taani nena ayfiyaaninne xeellikkenne be7ikke shin .
ane taayyo ha77i diittaa diixxiyaagaa ehiite &quot; yaagiis . diixxiyaagee diixxishin , godaa wolqqay a bolli wodhdhiis .
wodhdhin elssaa7i , &quot; goday , ha mela zanggaara ubban ollaa kaashite yaagees .
ayssi giikko , goday , carkkuwaa woy iraa be7ekketa; shin ha kaashido zanggaaran haattay kumana; kumin intte , intte miizzaynne intte hara mehee uyana yaagees .
hagee godaa sinttan laafabaa; qassi goday moo7aabakka intteyyo aattidi immana .
gimbbettida katamatanne gita katamata ubbaa intte xoonana . lo77o mittata ubbaakka qanxxana; haattaa pulttota ubbatakka intte barana; aradda shooqatu ubbaa bollan shuchchaa laalidi moorana &quot; yaagiis .
wonttetta gallassi maallado yarshshuwaa yarshshiyo wodee gakkin , eedooma baggaara haattay goggiis; goggidi haattay biittan eelliis .
moo7aaba biittaa asay heezzu kawoti eta olanawu yiidoogaa siyiis . siyidi naatoy cimay , ola miishshaa tookkanawu danddayiya asay ubbay xeesetti yiidi , bantta biittaa zawaa naagidosona .
eti maallado guuraara denddiyo wode , haattaa bolli wodhdhida xalqqee zo77idi , etawu suutta milatidi beettiis .
yaatin eti , &quot; be7ite , hagee suutta ! kawoti bantta giddon issoy issuwaara olettidi , hayqqi wuridosona . moo7aaba asawu , ane biidi , eta qatuwaa qociroos &quot; yaagidosona .
yaagidi moo7aaba biittaa asay israa7eelatu qatuwaa biis; bin israa7eelati denddidi , eta shocidosona . shocidi eta biittaa bollan woraajjidosona; woraajjidi moo7aaba asaa woridosona .
katamatakka olidi bashshidosona . asay ubbay huuphiyan huuphiyan issi issi shuchchaa ekkidi , aradda shooqati ubbati kamettana gakkanaashin , eta bolli oliis . pultto ubbaa baridi , lo77o mitta ubbaakka qanxxidosona . qiirihereesa giyo issi katamaa gimbbe xalaalay equwan attiis; shin yambbarshshan oliya asati he katamaakka dooddidi shocidosona .
moo7aaba kawoy olay ba bolli goobidoogaa be7ido wode , bisuwaa gixxida laappun xeetu asata ekkiis . ekkidi olaa gidduwan daakkidi , eedooma kawuwaakko pinnanawu denddiis; shin ayyo hanennan ixxiis .
hegaappe guyyiyan , ba sohuwan kawotanawu de7iya ba bayra na7aa ekkidi , katamaa gimbbiyaa bollan taman xuuggidi yarshshiis . moo7aabati israa7eelatu bolli hanqquwaa suullidosona . yaatin israa7eelati he katamaa aggidi , bantta biitti simmidosona .
hananabaa yootiyaageetuppe issuwaa maccaasiyaa elssaa7ekko baada , &quot; ne ashkkaray ta azinay hayqqiis . i godaassi yayyiya asa gidiyoogaa neeni eraasa . shin ha77i a acuwaaway ta naata naa77aa bawu aylle kessanawu yiis &quot; yaagada ayyo waassaasu .
waassin elssaa7i iyyo , &quot; yaatin taani neeyyo ay oottoo ? ne son aybi de7ii ? ane taayyo yoota &quot; yaagiis . yaagin maccaasiyaa , &quot; taayyo ne ashkkareeyyo issi xaaron zaytee de7iyoorippe attin , harabi aybinne baawa &quot; yaagaasu .
yaagin elssaa7i o , &quot; ba; baada ne shoorotu ubbaappe mela otota garxxa . garxxaydda guuttaa garxxoppa .
hegaappe guyyiyan , soo gelada , ne bollinne ne naatu bolli kariyaa gordda . gorddada ototu ubban zaytiyaa tiga; zaytee kumido otuwaa otuwaa issi baggi zaara &quot; yaagiis .
yaagin maccaasiyaa baada , kariyaa ba bollinne ba naatu bolli gorddaasu . eti iyyo otota shiishshin , a zaytiyaa tigettaa oyqqa gaasu .
oto ubbay kumido wode , maccaasiyaa ba na7aa , &quot; ane tawu hara otuwaa ekkada ya &quot; yaagaasu . shin na7ay zaaridi , &quot; hari issi otoynne attibeenna &quot; yaagiis . hegaappe guyyiyan , zaytee goggiyoogaa aggi bayiis .
maccaasiyaa simmada baada , elssaa7essi odaasu . odin i &quot; ba; baada zaytiyaa bayzzada , ne acuwaa qanxxa . attidaagan neeninne ne naatinne go7ettidi de7anawu danddayeeta &quot; yaagiis .
issi gallassi elssaa7i issi dure maccaasiyaa de7iyo shuneema giyo katamaa biis . bin maccaasiyaa a shoobbada , qumaa mizaasu . he gallassappe doommidi , i hegaara kanttiyo wode ubban , qumaa maanawu i soo gelees .
a ba keettaawaa , &quot; ha ubba wode nu mataara kanttiya bitanee xoossaa asa gidiyoogaa taani erays .
hegaa gishshawu , ane issi guutta kifile bolla pooqiyan assi keexxoos; keexxidi a giddon arssaa , araataa , xaraphpheezaanne xomppiyaa wottoos . hegaappe guyyiyan , i nuukko yiido wode ubban , hegan gelana danddayees &quot; yaagaasu .
issi gallassi elssaa7i shuneema katamaa yiidi , ba kifiliyaa pude kiyidi , yan shemppiis .
hegaappe guyyiyan , ba ashkkaraa gehaaza , &quot; ba; baada he maccaasiyo xeesa &quot; yaagiis; yaagin gehaazi xeesin , a yaada elssaa7a sinttan eqqaasu .
elssaa7i gehaaza , &quot; ha maccaaseeyyo neeni nu gishshawu , hagaa ubbaa metootadasa . yaatin nuuni neeyyo ay oottinoo ? neeyyo nuuni biidi , kawuwaa woykko ola gadaawaa haasayissiyoobi de7ii ? yaagada o oychcha &quot; yaagiis . yaagin maccaasiyaa , &quot; taani hagan ta asaa giddon de7ishin , tana metiyaabi baawa &quot; yaagaasu .
hegaappe guyyiyan , elssaa7i gehaaza , &quot; yaatin nuuni iyyo ay oottanee ? &quot; yaagidi oychchiis . oychchin gehaazi , &quot; iyyo na7i baawa; i azinaykka cimiis &quot; yaagiis .
yaagin elssaa7i , &quot; maccaasiyo qassikka xeesa &quot; yaagiis . yaagin o xeesiis; xeesin a yaada , penggen eqqaasu .
elssaa7i maccaasiyo , &quot; laytti hannoode neeni attuma na7aa idimmana &quot; yaagiis . yaagin maccaasiyaa , &quot; chii ta godawu , neeni xoossaa asa gidikkii , taayyo worddotoppa ! &quot; yaagaasu .
shin maccaasiyaa shahaaraasu; elssaa7i iyyo yootidoogaadan laytti he wode attuma na7aa yelaasu .
he na7ay dicciis; diccidi issi gallassi kattaa cakkiya asatuura de7iya ba aawaakko biis .
biidi ba aawaayyo , &quot; woo ta huuphiyawu ! woo ta huuphiyawu ! &quot; yaagiis . yaagin a aaway issi ashkkarawu , &quot; tookkada a aayeekko efa &quot; yaagidi yootiis .
yaagin ashkkaray na7aa ekkidi , aayeekko efiis . efin gallassa seetay gakkanaashin , na7ay ba aayee kiyuwan uttiis; hegaappe guyyiyan , na7ay hayqqi aggiis .
maccaasiyaa na7aa pude efaada , xoossaa asa arssan zin77issaasu . yaatada a bolli kariyaa gorddada baasu .
hegaappe guyyiyan , ba azinaa xeesada , &quot; taani xoossaa asakko eesuwan baada yaana mala , ashkkaratuppe issuwaanne haretuppe issuwaanne taayyo yedda &quot; yaagaasu .
yaagin i , &quot; hachchi agina xeero gallassa woykko sambbata gidennabaa , aybee nena akko efiyay ? &quot; yaagiis . yaagin a , &quot; aybinne baawa &quot; yaagaasu .
hegaappe guyyiyan , hariyaa koorada , ba ashkkaraayyo , &quot; hariyaa laagga ! taani neeyyo yootana gakkanaashin , leddan laaggoppa &quot; yaagaasu .
maccaasiyaa hegaappe denddada , qarmmeloosa deriyan de7iya xoossaa asakko baasu . elssaa7i maccaasiyaa yiyaaro haahuwan be7idi , ba ashkkaraa gehaazayyo , &quot; be7a , shuneema kataman de7iya maccaasiyaa yawusu .
o mokkanawu woxxa baada , neeni saroo ? ne azinay saroo ? ne na7ay saroo ? yaagada oychcha &quot; yaagiis . yaagin maccaasiyaa , &quot; nuuni ubbaykka saro &quot; yaagaasu .
maccaasiyaa deriyaa bollan de7iya xoossaa asakko gakkido wode , hokkada a tohuwaa oyqqaasu . oyqqin gehaazi maccaasiyo digganawu shiiqiis; shin xoossaa asi a , &quot; agga ! a gita metuwan de7awusu; shin goday taappe hegaa genttiis . i metuwaa taayyo yootibeenna &quot; yaagiis .
hegaappe guyyiyan maccaasiyaa , &quot; ta godawu , neeni tawu na7a immanaadan taani nena oychchidanaa ? taani nena , tana coo mela qaaqqayoppa yaagabeykkinaa ? &quot; yaagaasu .
yaagin elssaa7i gehaaza , &quot; ne adussa maayuwaa ne qabattuwan sirqqa; yaatada ta gatimaa ekkada eesota . ogiyan oonaaranne gayttikko , sarotoppa; ooninne nena sarotikko , zaarada sarotoppa . ta gatimaa na7aa som77uwan wotta &quot; yaagiis .
shin na7aa aayyiyaa , &quot; goday ero ! ne shemppoy ero ! taani nena yeggada biikke &quot; yaagaasu . yaagin elssaa7i denddidi , o kaalliis .
gehaazi etappe sinttatidi biis . biidi gatimaa na7aa som77uwan wottiis; shin cenggurssi woykko shemppoy baawa . yaatin gehaazi elssaa7eera gayttanawu simmidi yiidi , &quot; na7ay beegottibeenna &quot; yaagidi yootiis .
elssaa7i soo gelidi , he na7aa ahay a arssan zin77idaagaa be7iis .
be7idi ba bollinne na7aa bollinne kariyaa gorddidi , godaa woossiis .
hegaappe guyyiyan , na7aa ahaa bolli kiyidi , ba doonaa a doonan , ba ayfiyaa a ayfiyan , ba kushetakka a kushetun gatti wottidi zin77iis . zin77aanne na7aa bollay ho77iis .
ho77in elssaa7i denddidi , so giddon yaanne haanne simerettiis . naa77anttuwaakka simmidi , na7aa bolli cogochchidi zin77iis . yaatin na7ay laapputoo hedhdhishidoogaappe guyyiyan xeelliis .
yaatin elssaa7i gehaaza xeesidi , &quot; ane ha shuneemiyo xeesa &quot; yaagiis . yaagin gehaazi o xeesiis . xeesin a yiido wode , elssaa7i o , &quot; ne na7aa ekka &quot; yaagiis .
hegaappe guyyiyan , maccaasiyaa elssaa7a tohuwan wullada , biittan gufannaasu . yaatada ba na7aa ekkada kare kiyaasu .
elssaa7i gelggala simmidi yiido wode , biittay namisetti uttiis . hananabaa yootiyaageetu citay a sinttan uttidaashin , i ba ashkkaraa , &quot; wogga keriyaa taman wottada , ha asatuyyo woxiyaa katta &quot; yaagiis .
etappe issoy santta milatiya bonccota maxidi ehaanawu gade biis . biidi mokkida gosiyaa turaa demmiis; demmidi tookkanawu danddayiyoogaa keena daro gosiyaa ekkidi yiis . i aybakko erennan anccidi , keriyan yeggiis .
asati maana mala , woxiyaa tigidosona . eti woxiyaa tushkki a mi be7ido wode , &quot; xoossaa asoo , ha keriyan woriyaabay de7ees ! &quot; yaagidi waassidosona . asati maanawu danddayibookkona .
yaatin elssaa7i , &quot; yaatikko tawu xiilliyaa ekkidi yiite &quot; yaagiis . he xiilliyaa keriyan qolidi , &quot; asay maanaadan woxiyaa tigite &quot; yaagiis . hegaappe simmin , keriyan iitabi beettibeenna .
koyro gakkida kattaappe uuhettida laatamu , banggaa komppuwaa , tiya kattaara issippe ba ogoruwan yeggi ekkidi , xoossaa asassi ehiya issi bitanee ba7aali-shaliisha giyoosaappe yiis . yin elssaa7i ba ashkkaraa , &quot; maanaayyo asawu aatta &quot; yaagiis .
yaagin a ashkkaray , &quot; taani xeetu asaa sintti hagaa waata aattoo ? &quot; yaagidi oychchiis . shin elssaa7i , &quot; maanaayyo asawu aato aatta; ayssi giikko , goday eti maana; min xarzzaykka attana yaagees &quot; yaagiis .
hegaa gishshawu , ashkkaray eta sintti aattin , eti miidosona . min goday giidoogaadan , xarzzay attiis .
sooriyaa kawuwaa ola gadaaway naa7imaani ba godan daroppe dosettidanne bonchchettida asa . ayssi giikko , a baggaara goday sooriyaa olanchchatuyyo xoonuwaa immiis . naa7imaani toorawu qara asa; shin hanttaara goga harggee a oyqqi uttiis .
issi wode sooriyaa biittaappe ambbaanoti israa7eela biitti biidoogan , issi guutta na7iyo israa7eelappe omooddidosona . he na7iyaa naa7imaana maccaaseeyyo ashkkara gidaasu .
he na7iyaa ba godiyo , &quot; ta goday samaariyan de7iya hananabaa yootiyaagaara gayttidabaa gideerennee ! yaatiyaakko i a pattana shin &quot; yaagaasu .
yaagin naa7imaani ba godaakko biidi , israa7eelappe yiida na7iyaa giidoogaa ayyo yootiis .
yootin sooriyaa kawoy naa7imaana , &quot; ba , taani israa7eela kawuwaayyo dabddaabbiyaakka kiittana &quot; yaagidi zaariis . yaatin naa7imaani hasttamu sha7u xaqara biraa , usuppun sha7u worqqa santtimiyaanne tammu kumetta maayuwaa ekkidi biis .
israa7eela kawuwaayyo i ekkidi efiido dabddaabbee , &quot; ha hanttaara goga harggiyaappe neeni ta ashkkaraa naa7imaana pattana mala , ha dabddaabbiyaara taani a neekko kiittaas &quot; yaagiyaagaa .
israa7eela kawoy dabddaabbiyaa nabbabido sohuwaara dagammidi , ba maayuwaa pooshshidi , hagaadan yaagiis , &quot; taani a woranawunne pattanawunne xoosseeyye ? taani issi asa a hanttaara goga harggiyaappe pattana mala , ha bitanee taakko ayssi kiittii ? i tanaara ooyettanawu gaasuwaa koyiyoogaa be7ite &quot; yaagiis .
xoossaa asa gidiya elssaa7i israa7eela kawoy ba maayuwaa pooshshidoogaa siyido wode , akko asa kiittidi , &quot; ne maayuwaa ayssi pooshshadii ? a haa taakko yedda; israa7eelan hananabaa yootiyaagee de7iyoogaa taani a erissana &quot; yaagiis .
yaatin naa7imaani ba paratanne paraa gaareta ekkidi biis; biidi elssaa7a karen eqqiis .
elssaa7i akko asa kiittidi , &quot; ba , baada yorddaanoosa shaafan laapputoo meecetta; ne harggiyaappe neeni paxananne geeyananne &quot; yaagidi azaziis .
shin naa7imaani hanqqetti denddidi , &quot; be7ite , taani , tumukka i taakko yi eqqidi , godaa ba xoossaa sunttaa xeesidi , qassi ba kushiyaa he xelequwaa bollan qaattidi , tana ha hanttaara goga harggiyaappe pattees yaagada qoppaas .
damasqqo shaafati , abaaninne parifaari israa7eelan de7iya shaafa ubbaappe kehokkonaayye ? yaatin taani etan meecettada geeyaychchikkinaa ? &quot; yaagiis . yaagi hanqqettidi , guyye simmiis .
simmin a ashkkarati akko shiiqidi , &quot; nu aawawu , hananabaa yootiyaagee neeni gitabaa oottanaadan neeyyo yootiyaakko , woni neeni oottikkiiyye ? yaatin i nena , baada meecettada geeya yaagidoogee ay deexxii ? &quot; yaagidosona .
yaatin i duge wodhdhidi , xoossaa asi ayyo yootidoogaadan yorddaanoosa shaafan laapputoo muukettidi meecettiis . meecettin a bollay yiira na7a bollaadan hanidi paxiis; paxidi geeyiis .
hegaappe guyyiyan , naa7imaaninne aara yiida asay ubbay elssaa7ekko guyye biis . bin naa7imaani a sinttan eqqidi , &quot; israa7eela biittaanappe attin , sa7a ubban xoossi baynnaagaa taani ha77i eraas . hayyanaa ha77i taani ne ashkkaray immiyo imuwaa ekka ! &quot; yaagiis .
yaagin elssaa7i , &quot; taani ayyo oottiyo goday ero ! taani neeppe aybanne ekkikke &quot; yaagiis . elssaa7i imuwaa ekkanaadan naa7imaani woossinkka , i ixxiis .
hegaappe guyyiyan naa7imaani , &quot; ekkana xayiyaabaa gidikko , neeni taayyo naa77u baqulo caana biittaa immanaadan taani nena woossays . ayssi giikko , taani ne ashkkaray hachchippe hini baggan xuuggiyo yarshshuwaa godaayyo yarshshanaappe attin , hara xoossatuyyo yarshshikke .
shin goday taayyo ne ashkkaraayyo issibaa atto go . ta kawoy rimmoona giyo eeqawu goynnanawu geliyo wode , taanikka a ajjabada gelada goynnanawu koshshees . goday taayyo ne ashkkaraayyo hegaa atto go &quot; yaagiis .
yaagin elssaa7i , &quot; saruwan gakka ! &quot; yaagiis . yaagin naa7imaani denddidi biis . i guuttaa zardda7idi biishin ,
xoossaa asa gidiya elssaa7a ashkkaray gehaazi , &quot; ta goday elssaa7i sooree naa7imaani ehiidobaappe aybakka ekkennan coo yeddiis . goday ero ! taani a geeduwaa woxxada , appe issibaa ekkana &quot; yaagidi qoppiis .
hegaa gishshawu , gehaazi naa7imaana kaalliis . ba geeduwaa woxxiyoogaa naa7imaani be7idi , aara gayttanawu paraa gaariyaappe wodhdhidi , &quot; aybeeshsha , saro gidennee ? &quot; yaagidi oychchiis .
oychchin gehaazi , &quot; aykko baa; saro ! shin tana ta goday , &quot; efireema gezziyaappe hananabaa yootiyaageetu zata gidiya naa77u wodallati ha77i taakko yiidosona . hayyanaa etayyo heezzu sha7u xaqara biraanne naa77u kumetta maayonne imma &quot; gaada a oychcha yaagidi kiittiis &quot; yaagiis .
yaagin naa7imaani gehaaza , &quot; yaatikko hayyanaa usuppun sha7u xaqara biraa ekka &quot; yaagiis . naa7imaani gehaaza shoobbidi , he biraa naa77u qarcciitan yeggidi , naa77u kumetta maayuwaarakka naa77u ashkkarata toossidi , gehaazappe sinttawu yeddiis .
gehaazi de7iyo keraa eti gakkin , biraanne maayuwaanne etappe ekkidi , soo gelissiis . yaatidi eta moyssin , eti biidosona .
hegaappe guyyiyan , soo gelidi , ba godaa elssaa7a sinttan eqqiis . yaatin elssaa7i gehaaza , &quot; awu baadii ? &quot; yaagidi oychchiis . oychchin gehaazi , &quot; taani ne ashkkaray awanne babeykke &quot; yaagidi zaariis .
shin elssaa7i zaaridi , &quot; bitanee nenaara gayttanawu paraa gaariyaappe wodhdhiyo wode , ta ayyaanay nenaara de7ees gidennee ? hagee miishshaanne maayuwaa , woykko wogaraanne woyniyaa turaa sohuwaa , woykko dorssaa wudiyaanne miizzaa wudiyaa , woykko attuma ashkkaraanne macca ashkkaraa ekkiyo wodeeyye ?
hegaa gishshawu , naa7imaana oyqqida hanttaara goga harggee nenanne ne zerettaa ubbaa meri merinawu oyqqana &quot; yaagiis . yaagin gehaazi elssaa7a sinttappe kiyidi biishin , he harggee a oyqqin , a gogay shachchaadan booxxi bayiis .
hananabaa yootiyaageetu citay elssaa7a , &quot; hagaa be7a ! nuuni de7iyo sohoy nuna daroppe un77ees .
nuuni ubbatikka mittaa qanxxanawu yorddaanoosa shaafaa ane boos . yan nuuyyo de7iyo soho ane keexxoos &quot; yaagidosona . yaagin elssaa7i , &quot; biite &quot; yaagiis .
yaagin hananabaa yootiyaageetuppe issoy , &quot; hayyanaa neenikka ne ashkkaratuura nunaara hinddarkkii ? &quot; yaagiis . yaagin elssaa7i , &quot; eeno baana &quot; yaagidi zaariis;
yaatidi etaara issippe biis . biidi eti yorddaanoosa gakkido wode , mittaa qanxxuwaa doommidosona .
shin etappe issoy mittaa qanxxishin , beexiyaa ayfee kessi ekkidi , haattaa giddon geliis . gelin he bitanee , &quot; hay ta godawu , taani garxxa ekkidoogaa; shin waanooshsha ! &quot; yaagidi waassiis .
waassin xoossaa asi , &quot; awan gelidee ? &quot; yaagidi oychchiis; oychchin bitanee gelido sohuwaa bessiis . bessin elssaa7i gatimaa qanxxidi , haattan oliis; olin beexiyaa ayfee haattaa bollan toohettiis .
hegaappe guyyiyan , elssaa7i bitaniyaa , &quot; kessada ekka &quot; yaagiis . yaagin bitanee ba kushiyaa yeddidi ekkiis .
sooriyaa biittaa kawoy israa7eelatuura olettiiddi de7ees . yaanidaagee ba ola gadaawatuura zorettiiddi , &quot; taani hiqqasan , hiqqasan qatuwaa medhdhana &quot; yaagiis .
xoossaa asi elssaa7i israa7eela kawuwaakko asa kiittidi , &quot; sooriyaa asati he sohuwaa duge wodhdhiyo gishshawu , he sohuwaara kanttoppa &quot; yaagiis .
hegaa gishshawu , israa7eela kawoy xoossaa asi malaatido sohuwaa kiittidi , yan de7iya asay naagettanaadan hassayissiis . kawoy naagettana mala , elssaa7i wodiyan wodiyan hassayissiis .
ha yohoy sooriyaa kawuwaa keehippe hanqqetissiis; yaatin i ba ola gadaawata xeesidi , &quot; nu giddon israa7eela kawuwaa bagga gididay oonakko ane taayyo yootite &quot; yaagidi oychchiis .
a ola gadaawatuppe issoy , &quot; ta godawu , kawuwawu , nu giddon hegaa oottiyay ooninne baawa . shin ne siirixan de7aydda neeni haasayiyoobaa ubbaa israa7eelan de7iya hananabaa yootiya elssaa7i israa7eela kawuwaayyo yootees &quot; yaagiis .
yaagin kawoy , &quot; taani asa kiittada a omooddanaadan , biidi awan de7iyaakkonne koyite &quot; yaagiis . guyyeppe eti , &quot; i dootaana giyo kataman de7ees &quot; yaagidi yootidosona .
yootin kawoy daro olanchchata paratuuranne paraa gaaretuura yaa yeddiis . he yeddidoogeeti qammi yiidi , katamaa dooddidosona .
xoossaa asa elssaa7a ashkkaray wonttetta gallassi guuraara denddidi , kare kiyiyo wode , olanchchati paratuuranne paraa gaaretuura katamaa dooddi wottidosona . he ashkkaray , &quot; aayye7ana nunoo ! ta godawu , nuuni waananee ? &quot; yaagidi oychchiis .
oychchin i , &quot; yayyoppa ! nunaara de7iyaageeti etaara de7iyaageetuppe daroosona &quot; yaagidi zaariis .
hegaappe guyyiyan elssaa7i , &quot; abeet godawu , i be7anaadan a ayfiyaa poga &quot; yaagidi woossiis . woossin goday elssaa7a ashkkaraa ayfiyaa pogin , elssaa7a yuusho ubban de7iya tamaa paratinne paraa gaaretinne keraa maayidaageeta be7iis .
sooreti a bolli woraajjido wode elssaa7i , &quot; ha asatu ayfiyaa qooqissarkkii &quot; yaagidi godaa woossiis . elssaa7i woossidoogaadan goday eta ayfiyaa qooqissiis .
hegaappe guyyiyan , elssaa7i eta , &quot; ogee hagaa gidenna; katamaykka hagaa gidenna . intte koyiyo asa taani inttena bessana; tana kaallite &quot; yaagiis . yaagidi eta kaalettidi , samaariyaa katamaa efiis .
eti samaariyaa katamaa gelosaarakka elssaa7i , &quot; abeet godawu , ha asati xeellanaadan eta ayfiyaa poga &quot; yaagiis . yaagin goday eta ayfiyaa pogin , eti samaariyaa giddon de7iyoogaa be7idosona .
israa7eela kawoy eta be7ido wode elssaa7a , &quot; ta aawawu , taani eta woroo ? taani eta woroo ? &quot; yaagidi oychchiis .
oychchin elssaa7i , &quot; chii woroppa ! hageeti attin , neeni ne bisuwaaninne ne wonddafiyan omooddidoogeetakka woranawu bessenna . eti miidi uyidi bantta godaakko baanaadan , oyttaanne haattaanne eta sintti aatta &quot; yaagiis .
hegaa gishshawu , israa7eela kawoy etawu gibiraa giigissiis . giigissin eti miidoogaappenne uyidoogaappenne guyyiyan , i eta yeddin , bantta godaakko simmidosona . he wodeppe doommin , sooreti israa7eelatu bollan woraajjiyoogaa aggi bayidosona .
hegaappe guyyiyan , sooriyaa kawoy benihadaadi ba olanchchata ubbaa shiishshidi , biidi samaariyaa katamaa dooddiis .
eti dooddido gaasuwan samaariyaa kataman hanttaara koshay geliis; gelin issi hariyaa huuphee hosppun tammu xaqara biran , naa77u xeetu giraame gidiya haraphphiyaa shiyay ichchashu xaqara biran bayzettiis .
israa7eela kawoy katamaa dirssaa gimbbiyaa bollaara aadhdhishin , issi maccaasiyaa , &quot; ta godawu , kawuwawu , tana maaddarkkii &quot; yaagada waassaasu .
waassin kawoy o , &quot; nena goday maaddennan ixxikko , taani neeyyo maaduwaa awuppe demmanawu danddayiyaanaa ? kattaa qoxxiyo awudiyaappeeyye , woyniyaa ayfiyaa gum77iyo sohuwaappee ? &quot; yaagiis .
qassi i o , &quot; neeni waanadii ? &quot; yaagidi oychchiis . oychchin maccaasiyaa zaarada , &quot; ha maccaasiyaa tana , hachchi ne na7aa maanawu ekkada ya; qassi wontto nuuni ta na7aa maana yaagaasu .
hegaa gishshawu , ta na7aa doyssidi miida; wonttetta gallassi taani o , nuuni maanawu ne na7aa ekkada ya yaagaas . shin a ba na7aa qosaasu &quot; yaagaasu .
kawoy maccaasiyaa yootidoogaa siyidi , ba maayuwaa pooshshi oliis . yaatidi i gimbbiyaa bollaara aadhdhishin , garssa baggaara i maayido waaruwaa asay be7iis .
hegaappe guyyiyan kawoy , &quot; shafaaxa na7aa elssaa7a guuggee a bolli hachchi pe7ikko , xoossi tana woro ! &quot; yaagiis .
he wode elssaa7i ba son uttiis; cimatikka aara issippe de7oosona . kawoy baappe sinttawu asa kiittiis; shin he bitanee gakkanaashin , elssaa7i cimata , &quot; ha shemppo woriyaagee ta qooriyaa muucissanawu asa kiittidoogaa intte be7eetii ? he kiitettidaagee yiido wode , kariyaa gorddidi gelissoppite . a godaykka a kaallidi yiiddi de7ees &quot; yaagiis .
i cimatuura haasayishin , kiitettidaagee akko yiis . yin kawoykka yiidi , &quot; ha metoy godaappe yiis . yaatin taani hagaappe daruwaa godaa ayssi naagiyaanaa ? &quot; yaagiis .
yaagin elssaa7i , &quot; godaa qaalaa siya ! goday hagaadan yaagees , wontto hannoode heezzu kilo giraame gisttiyaa xiillee woykko usuppun kilo giraame banggay samaariyaa katamaa penggen issi xaqara biran bayzettana yaagees &quot; yaagiis .
kawuwaassi matattiya halaqay xoossaa asayyo , &quot; be7a , goday salotu maskkootiyaa dooyiyaakkonne hegee hanenna &quot; yaagiis . yaagin elssaa7i zaaridi , &quot; neeni hegaa ne ayfiyan be7ana; shin appe aynne maakka &quot; yaagiis .
katamaa geliyo penggiyan hanttaara goga harggee oyqqido oyddu asati de7oosona . eti issoy issuwaa , &quot; nuuni hayqqana gakkanaashin , hagan ayssi gam77iyoo ?
nuuni katamaa gelana giikko , koshay de7iyo gishshawu , nuuni yan hayqqana . qassi hagan gam77ikkokka hayqqana . hegaa gishshawu , sooretu qatuwaa ane boos . eti nuna ashshikko attana; eti worikko hayqqana &quot; yaagidosona .
sa7ay lem77ido wode denddidi , sooretu qatuwaa biidosona . eti biidi qatuwaa gakkiyo wode , issi asinne yan baawa .
ayssi giikko , goday paraa gaaretunne paratu gurubaanne daro olanchchatu cenggurssaa sooriyaa asata sissiis . yaatin eti issoy issuwaa , &quot; siyite , israa7eela kawoy nuna olissanawu , hiitetunne gibxxetu kawota keraa qanxxidi ehiis &quot; yaagidosona .
hegaa gishshawu , eti denddidi , bantta qatuwaa , bantta dunkkaaniyaa , bantta paratanne bantta haretanne muliyaa yeggi bayidi , sa7ay lem77idaagan bantta shemppuwaa ashshanawu baqatidosona .
he hanttaara goga harggee oyqqido asati sooretu qatuwaa gakkidi , eta dunkkaanetuppe issuwaa gelidosona . gelidi miidosonanne uyidosona; qassi biraa , worqqaanne maayuwaa ekki efiidi qottidosona . naa77anttuwaa simmidi , hara dunkkaaniyaa gelidosona; gelidi appe ekkidoogaakka qottidosona .
hegaappe guyyiyan , eti issoy issuwaa , &quot; nuuni lo77obaa oottibookko . hachchi mishiraachcho gallassa; shin nuuni co77u giida . sa7ay wonttana gakkanaashin , co77u giidi uttikko , nuuni qaxxayettana . ane ha77i sohuwaara biidi , kawuwaa so asawu yootoos &quot; yaagidosona .
hegaa gishshawu , eti biidi , katamaa penggiyaa naagiyaageeta xeesidi , hagaadan yaagidosona; &quot; nuuni sooretu qatuwaa biida; shin issi asi woykko asa cenggurssinne he sohuwan baawa . qashetti uttida paratu xalaalaynne haretinne de7oosona; qassi eti aggidi biido dunkkaanetikka de7oosona &quot; yaagidosona .
yaagin penggiyaa naagiyaageeti xeesidi , kawuwaa so asaayyo yootidosona .
yootin kawoy qammi denddidi ba halaqatuyyo , &quot; sooreti nuna oottidobaa taani intteyyo yootana . nuuni namisettiyoogaa eti eroosona . hegaa gishshawu , bantta qatuwaappe kiyidi , gaxariyan qosettidi , eti katamaappe kare kiyin , nuuni eta paxa oyqqidi , katamaa gelana yaagidi qoppidosona &quot; yaagiis .
kawuwaa halaqatuppe issoy , hagaadan yaagiis; &quot; ha kataman attida asay kase hayqqida asaakka mala; hayquwaappe attenna . hegaa gishshawu , hanidabaa eranawu ane asa dooroos . dooridi attida ichchashu paratuura ane eta sooretu qatuwaa yeddoos &quot; yaagiis .
hegaa gishshawu , eti paray goochchiyo naa77u gaaretanne eta paratanne dooridosona . doorinne kawoy eta sooriyaa olanchchatu geeduwaa yeddiis . kawoy toggiyaageeta , &quot; biidi hanidabaa be7ite &quot; yaagidi azaziis .
azazin eti sooretu geeduwaa kaallidi , yorddaanoosa shaafaa gakkanaashin biidosona . sooriyaa asati baqatiiddi olido maayoynne ola miishshaynne ogiyan kumiis . kiitetti biida asati guyye simmidi , kawuwaayyo yootidosona .
hegaappe guyyiyan , asay biidi , sooretu qatuwaa bonqqiis . bonqqin goday giidoogaadan heezzu kilo giraame gisttiyaa xiillee woykko usuppun kilo giraame banggay issi xaqara biran bayzettiis .
kawoy baassi matattiya halaqaa penggiyaa naagiyaageetu halaqa kessidi sunttiis; shin asay a penggen dirxxiis . kawoy elssaa7ekko biido wode , elssaa7i ha halaqaa bolli yootidoogaadan , bitanee hayqqiis .
ayssi giikko , xoossaa asi elssaa7i kase kawuwaayyo , &quot; wontto hannoode heezzu kilo giraame gisttiyaa xiillee woykko usuppun kilo giraame banggay samaariyaa kataman issi xaqara biran bayzettana &quot; yaagiis .
he wode he halaqay elssaa7eyyo , &quot; be7a , goday salotu maskkootiyaa dooyiyaakkonne hegee hanenna &quot; yaagidi zaariis . yaagin elssaa7i , &quot; neeni hegaa ne ayfiyan be7ana; shin appe aynne maakka &quot; yaagidi zaariis .
yaatin elssaa7i yootidoogaadan , he bitanee asay penggen dirxxin hayqqiis .
elssaa7i i na7aa hayqqidaagaa pattido maccaasiyo issi wode , &quot; ne so asaa ekkada hagaappe ba; baada neeni danddayiyo sohuwan awaaninne gam77ashsha . ayssi giikko , goday laappun laytta gam77iya koshaa ha biittaa bolli awaajjirggiis &quot; yaagiis .
yaagin maccaasiyaa elssaa7i yootidoogaadan ba so asaara baada , pilisxxeema biittan laappun layttaa de7aasu .
laappuntta layttaa wurssettan maccaasiyaa pilisxxeema biittaappe simmaasu . simmada ba keettaanne ba gadiyaanne oychchanawu kawuwaakko baasu .
he wode kawoy xoossaa asa elssaa7a ashkkaraa gehaazaara haasayiiddi , &quot; elssaa7i oottido gita ooso ubbaa taayyo ane oda &quot; yaagiis .
elssaa7i hayqqida na7aa waatidi pattidaakko , gehaazi kawuwaayyo odishin , elssaa7i na7aa pattido maccaasiyaa ba keettaanne ba gadiyaanne oychchanawu yaasu . yin gehaazi , &quot; ta godawu , kawuwawu , maccaasiyaakka hanno; elssaa7i hayquwaappe pattido i na7aykka hagaa &quot; yaagiis .
kawoy maccaasiyo hegaabaa oychchin , ayyo yootaasu . hegaa gishshawu , kawoy halaqaa xeesidi , &quot; ha maccaaseessa gidida ubbabaanne qassi a agga biido wodiyaappe hachchi gakkanaashin , i gaden mokkida ubbabaa iyyo zaara &quot; yaagidi azaziis .
elssaa7i damasqqo katamaa biis; biidi gakkiyo wode , sooriyaa kawoy benihadaadi harggees . harggiyaagaayyo , &quot; xoossaa asi hagaa yiis &quot; yaagidi odidosona .
odin kawoy hazaa7eela , &quot; immiyoobaa oyqqada , xoossaa asaara gayttanawu ba . baada a baggaara , taani ha harggiyaappe paxanee ? yaagada godaa oychcha &quot; yaagiis .
hegaa gishshawu , hazaa7eeli damasqqon de7iya dumma dumma qommo murutabaappe oytamu gaameelan caanidi ekkidi , elssaa7eera gayttanawu biis . biidi elssaa7a sinttan eqqidi , &quot; ne na7ay sooriyaa kawoy benihadaadi , taani ha harggiyaappe paxanee ? yaagidi , nena oychchanaadan tana neekko kiittiis &quot; yaagiis .
yaagin elssaa7i hazaa7eelayyo , &quot; neeni baada ayyo , tuma neeni paxana yaaga . shin i tuma hayqqanaagaa tana goday bessiis &quot; yaagiis .
hegaappe guyyiyan , hazaa7eeli yeellatana gakkanaashin , elssaa7i a tishshi oottidi xeelliis; xeellidi yeekkiis .
yaatin hazaa7eeli , &quot; ta goday aybissi yeekkii ? &quot; yaagidi oychchiis . oychchin elssaa7i , &quot; neeni israa7eela asaa bolli oottana iitabaa taani eriyo gishshawu yeekkays . eta qatuwaa neeni taman xuuggana; eta wodallata neeni bisuwan worana . qassi eta yiiratakka neeni shuchchan mentterettana; eta shahaara maccaasatu uluwaakka neeni daakkana &quot; yaagidi zaariis .
hazaa7eeli zaaridi , &quot; taani ne ashkkaray , pattenna kanay , hagaa mala gitabaa oottanawu waatada danddayiyaanaa ? &quot; yaagiis . yaagin elssaa7i zaaridi , &quot; neeni sooriyaa biittan kawotanaagaa tana goday bessiis &quot; yaagiis .
hegaappe guyyiyan , hazaa7eeli elssaa7eppe shaahettidi , ba godaakko simmidi biis . bin benihadaadi a , &quot; elssaa7i nena woygidee ? &quot; yaagidi oychchiis . oychchin hazaa7eeli , &quot; neeni tumuppe paxana yaagidi taayyo yootiis &quot; yaagiis .
shin wonttetta gallassi hazaa7eeli bullukkuwaa ekkidi , haattan yakkissidi , kawuwaa an tucciis; tuccin kawoy hayqqiis . hayqqin hazaa7eeli a sohuwan bawu kawotiis .
akaaba na7ay , israa7eela kawoy yoraami kawotido ichchashantto layttan , yihudaa kawuwaa yoosaafixa na7ay yoraami yihudan kawotiis .
yoraami kawotiyo wode layttay ayyo hasttamanne naa77a; i yerusalaamen hosppun laytta kawotiis .
yoraami akaaba na7iyo machcho ekkido gishshawu , akaaba so asay hemettidoogaadankka kase israa7eela kawotu ogiyan i hemettiis; godaa sinttankka iitabaa oottiis .
gidikkonne ba ashkkaraa daawita gishshawu , goday yihudaa xayssanawu koyibeenna; daawita zerettay merinawu kawotanawu goday ufayssaa immi wottiis .
yoraami kawotido wode , eedooma asay yihudaa kawuwaa bolli makkalidi , banttawu kawuwaa kawoyidosona .
hegaa gishshawu , yoraami ba paraa gaaretu ubbaara xa7iira giyo sohuwaa biis . bin eedooma asati anne a paraa gaaretu halaqatanne dooddidosona; shin yoraami qammi denddidi , doodaa duuterettidi kanttiis . a olanchchatikka baqatidi , guyye soo simmidosona .
he wodeppe doommidi hachchi gakkanaashin , eedooma asay yihudaa asaassi haarettibeenna . liibina asay qassi he wode makkaliis .
yoraami hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
yoraami hayqqidi , ba mayzzan gayttiis . ba mayzza aawatuura daawita kataman moogettiis . a sohuwan a na7ay akaaziyaasi kawotiis .
akaaba na7ay , israa7eela kawoy yoraami kawotido tammanne naa77antto layttan , yihudaa kawuwaa yoraama na7ay akaaziyaasi yihudan kawotiis .
akaaziyaasi kawotido wode , layttay ayyo laatamanne naa77a; i yerusalaamen issi laytta kawotiis . a aayee sunttay ataalo; a israa7eela kawuwaa omirayyo na7aa na7iyo .
akaaba so asaa ogiyaa i hemettiis; akaaba so asay oottidoogaadan , godaa sinttan iitabaa oottiis . i hegaa hanidoogee etayyo bollo gidido gishshaassa .
akaaziyaasi sooriyaa kawuwaa hazaa7eelaara gala7aaden de7iya raamoota giyo kataman olettanawu biiddi , akaaba na7aa yoraamaara issippe biis . bin sooriyaa asati yoraama caddidosona .
yoraami sooriyaa kawuwaa hazaa7eelaara olettiyo wode , sooriyaa asati caddido cachchaa patti ekkanawu iziraa7eela katamaa simmiis . hegaappe guyyiyan , yoraama na7ay , yihudaa kawoy akaaziyaasi akaaba na7aa yoraama cadettidaagaa oychchanawu duge iziraa7eela katamaa biis .
hananabaa yootiya elssaa7i hananabaa yootiyaageetu citaappe issi bitaniyaa xeesidi , hagaadan yaagiis; &quot; ne kaabbaa ne qabattuwan sirqqa; sirqqada ha xaaruwaa zaytiyaa ekkada , gala7aaden de7iya raamoota giyo katamaa ba .
baada gakkada , yoosaafixa na7aa , nimishayyo na7aa na7aa yeeha koya . koya demmada , a laggetuppe a gaxi kessada , qol77o gelissa .
hegaappe guyyiyan , xaaruwaa zaytiyaa ekkada , a huuphiyan tigaydda , nena goday , &quot; neeni israa7eela bolli kawotanaadan taani nena tiyays &quot; yaagees yaaga . yaatada kariyaa dooyada , baqatappe attin , gam77oppa &quot; yaagiis .
hegaa gishshawu , hananabaa yootiya wodallay gala7aaden de7iya raamoota katamaa biis .
biidi i yaa gakkido wode , ola gadaawati issippe zorettiyaageeta demmiis . demmidi , &quot; gadaawawu , taani neeyyo yootiyoobay de7ees &quot; yaagiis . yaagin yeehu , &quot; nu giddoppe oossi yootuutee ? &quot; yaagidi oychchiis . oychchin hananabaa yootiyaagee , &quot; gadaawawu , neeyyo yootana &quot; yaagidi zaariis .
yeehu denddidi soo gelin , hananabaa yootiyaagee a huuphiyan zaytiyaa tigidi , &quot; goday israa7eela xoossay nena hagaadan yaagees , neeni godaa asaa bolli , israa7eela bolli kawotanaadan taani nena tiyays .
neeni ne godaa akaaba zariyaa xayssana . ayssi giikko , taani elzzaabeela gussido hananabaa yootiya ta ashkkaratu suuttaanne ta hara ashkkaratu suuttaa haluwaa kessana .
akaaba zare ubbay xayana; taani israa7eelan akaaba zariyaappe aylle gidin , goqa gidin , attuma ubbaa xoqollana .
akaaba zariyaa nabaaxa na7aa iyorbbaama zariyaadaaninne akiiya na7aa baa7isha zariyaadan taani oottana .
elzzaabeelo gidikko , iziraa7eela goshshan o kanati maana; ooninne o moogenna yaagees &quot; yaagiis . hegaa yootidoogaappe guyyiyan , kariyaa dooyi yegginne wottaa kati bayiis .
yeehu ba lagge gidida ola gadaawatukko biido wode , etappe issoy a , &quot; sa7ay saroo ? ha gooyiya bitanee neekko aybissi yiidee ? &quot; yaagidi oychchiis . oychchin yeehu etayyo , &quot; ha bitaniyaanne a haasayaanne intte ereeta &quot; yaagiis .
yaagin eti , &quot; hagee worddo . ane neeni nuuyyo yoota &quot; yaagidosona . yaagin yeehu , &quot; i taayyo , goday nena , &quot; neeni israa7eela bolli kawotanaadan taani nena tiyaas &quot; yaagees yaagiis &quot; yaagiis .
he wode eti eesuwan bantta maayuwaa ekkidi , yeehu yedhdhidi kiyiyo xekkan hiixxidosona; hiixxidi malkkataa punnidosona . bantta qaalaakka xoqqu oottidi , &quot; yeehu kawotiis &quot; yaagidosona .
yaatin yoosaafixa na7ay , nimishayyo na7aa na7ay yeehu yoraama bolli maqettiis . hegee haniyo wode , yoraaminne israa7eela asay ubbay sooriyaa kawuwaa hazaa7eelappe gala7aaden de7iya raamoota giyo katamaa naaganawu biichchidosona .
shin etappekka kawoy yoraami sooriyaa kawuwaa hazaa7eelaara olettido wode , sooriyaa biittaa asati a caddido cachchaa xalettanawu iziraa7eela katamaa yiichchiis . yaatin yeehu gadaawata , &quot; intte qofay hegaa gidikko , ha katamaappe issi asinne kiyi biidi , iziraa7eela kataman ha oduwaa odennaadan teqqite &quot; yaagiis .
hegaappe guyyiyan , yeehu paraa gaariyan kiyi uttidi , iziraa7eela katamaa biis . ayssi giikko , yoraami paxiichchibeennaagee yan shemppees . qassi yihudaa kawoy akaaziyaasi a oychchanawu yaa duge bi uttiis .
iziraa7eela katamaa gimbbiyaa bolli eqqidi wochchiyaagee xeesidi , &quot; issi citay yiyaagee tawu beettees &quot; yaagiis . yaagin yoraami , &quot; etaara gayttanaadan issi paraasa yedda . paraaway biidi , sa7ay saroo ? yaago &quot; yaagiis .
paraaway yeehuura gayttanawu biidi , &quot; kawoy nena , sa7ay saroo ? yaagees &quot; yaagiis . yaagin yeehu , &quot; saroban nena gattiyaabi baawa . ta guyye aadhdhada tana kaalla &quot; yaagidi zaariis . yaatin wochchiyaagee kawuwaa , &quot; kiitettidaagee etakko gakkiis; shin guyye simmibeenna &quot; yaagidi yootiis .
hegaa gishshawu , kawoy naa77antto paraawaakka etakko kiittiis . kiittin i etakko yiidi , &quot; kawoy inttena , sa7i saroo ? yaagees &quot; yaagiis . yaagin yeehu bitaniyaa , &quot; saroban nena gattiyaabi baawa . ta guyye aadhdhada tana kaalla &quot; yaagiis .
wochchiyaagee , &quot; naa77antto paraaway etakko gakkiis; shin guyye simmidi yeenna . qassi gaariyaa laagoy nimisha na7aa na7aa yeehu laaguwaa mala; i gooyiya asadan laaggees &quot; yaagidi yootiis .
hegaappe guyyiyan , kawoy yoraami , &quot; taayyo paraa gaariyaa waaxite &quot; yaagidi azaziis . azazin paraa gaariyaa waaxidosona . waaxin israa7eela kawoy yoraaminne yihudaa kawoy akaaziyaasi bantta gaariyan gaariyan uttidi , yeehuura gayttanawu biidosona . biidi iziraa7eeliyaa naabute gaden a demmidosona .
yoraami yeeha be7ido wode , &quot; yeehuu , sa7i saroo ? &quot; yaagidi oychchiis . oychchin yeehu , &quot; ne aayee elzzaabeeli eeqaa goynoynne bitaynne hegaa keeni daridaashin , saroy waani de7anawu danddayii ? &quot; yaagidi zaariis .
yaatiyoorin yoraami ba paraa gaariyaa guyye zaaridi baqatiis . baqatiiddi akaaziyaasa xeesidi , &quot; akaaziyaasaa , hagee makkala &quot; yaagiis .
hegaappe guyyiyan , yeehu ba wonddafiyaa ba kumetta wolqqaappe dafidi , yoraama naa77u katissiyaappe gidduwan dukkiis . dukkin zubbee a wozanaara kanttidi kiyin , ba gaariyaa giddo kunddiis .
kunddin yeehu gadaawaa bidiqaara , &quot; yoraama denttada , kase iziraa7eeliyaa naabute gaden ola . neenne taanne issippe yoraama aawaa akaaba kaallidi toggidi biishin , goday a bolli hananabaa giidi yootidoogaa hassaya .
he wode goday , naabute suuttaanne a attuma naatu suuttaa taani zino be7aas; hegaa acuwaa taani nena tumu ha gaden qanxxissana yaagiis . ha77i simmi goday giidoogaadan , yoraama denttada , ha gaden ola &quot; yaagiis .
yihudaa kawoy akaaziyaasi hegaa be7ido wode , beeti-haggaana giyo katamaa baqatidi biis . bin yeehu a kaallidi yedettiiddi , &quot; akka dukkite &quot; yaagiis . yaagin eti a kaallidi , yibila7aama katamaa matan de7iya guura giyo pudettan a gaariyaa bolli dukkidosona . yaatin i magiddo giyo katamaa baqatidi , yan hayqqiis .
hayqqin a ashkkarati gaariyan a ekkidi , yerusalaame efiidosona; efiidi a mayzza aawatuura daawita kataman moogidosona .
akaaba na7ay yoraami kawotido tammanne isiinintta layttan akaaziyaasi yihudan kawotiis .
hegaappe guyyiyan , yeehu iziraa7eela katamaa biis . elzzaabeela hegaa siyido wode , ba ayfiyaa tiyada , ba huuphiyaakka pixada , maskkootiyaara duge ogiyaa xeellaasu .
yeehu penggeera gelishin , &quot; laa ne godaa worida zimiraa , hagaa sarossi yaadii ? &quot; yaagaasu .
yaagin yeehu pude maskkootiyaakko xeellidi , &quot; laa ta bagga gidanay oonee ? ane oonee ? &quot; yaagiis . yaagin naa77u woykko heezzu mureessati akko xeellidosona .
xeelliyaageeta yeehu , &quot; o duge oli aggite &quot; yaagiis . yaagin eti o duge olidosona . yaatin i suuttay godaa bollinne paratu bollinne caccafettiis; parati bantta tohuwan o yedhdhidosona .
hegaappe guyyiyan , yeehu kawo keettaa gelidi , miisinne uyiisinne . yaatidi i , &quot; ha qanggettida mishiriyo efiidi moogite; ay gidikkonne a kawo na7a &quot; yaagiis .
shin eti o mooganawu biiddi , iyyo guuggiyaappe , tohotuppenne kushetuppe attin , harabaa demmibookkona .
hegaa gishshawu , eti simmidi , yeehuyyo yootidosona; yootin i , &quot; goday ba ashkkaraa tishbbiyaa eelaasa baggaara , iziraa7eelan de7iya gaden elzzaabeeli ashuwaa kanati maana .
miishin attidaageekka iziraa7eelan de7iya gadiyan pito mala gidana . hegaa gishshawu ooninne , &quot; hanna elzzaabeelo &quot; gaanawu danddayenna yaagidi yootido qaalay hagaa &quot; yaagiis .
akaabayyo samaariyaa kataman laappun tammu zareti attumaageeti de7oosona . hegaa gishshaa yeehu dabddaabbiyaa xaafidi , he katamaa halaqatussi , cimatussinne akaaba zareta dichchiyaageetussi samaariyaa katamaa kiittiis . he dabddaabbiyan i ,
&quot; simmi intte godaa zareti inttenaara de7iyo gishshawu , qassi paratinne paraa gaareti , yuushoy gimbbettido katamatinne ola miishshati intteyyo de7iyo gishshawu , ha dabddaabbee inttena gakko sohuwaarakka ,
intte godaa naatuppe issi payyaa dariyaagaa dooridi , a aawaa kawotaa araatan utissite . yaatidi intte godaa keettawu olettite &quot; yaagiis .
shin eti daroppe yayyidi , &quot; be7ite , naa77u kawoti a sinttan eqqanawu danddayibookkona ! yaatin nuuni waani eqqanee ? &quot; yaagidosona .
hegaa gishshawu , kawo keettawu aawatiyaagee , katamaa halaqay , cimatinne akaaba zareta dichchiyaageeti yeehussi hagaadan yaagidi kiittidosona; &quot; nuuni ne ashkkarata; neeni giyoobaa ubbaa nuuni oottana . nu bolli oonanne kawoyokko . nena lo77idabaa aybanne ootta &quot; yaagidi kiittidosona .
kiittin yeehu etayyo naa77antto dabddaabbiyaa xaafidi , &quot; intte ta bagga gididi , tawu azazettanawu giigidabaa gidikko , intte godaa naatu qooriyaa muucite; muucidi eta guuggiyaa ekkidi , wontto hannoode iziraa7eela katamaa yiite &quot; yaagiis . kawuwaa zareti laappun tammatikka banttana dichchiya , he kataman erettida asatuura de7oosona .
he kawuwaa zareta dichchiya asatukko dabddaabbee gakkido wode , kawuwaa zareta laappun tammatakka woridosona . woridi eta qooriyaa muucidi , eta guuggiyaa keeshiyan aattidi , iziraa7eela kataman de7iya yeehussi yeddidosona .
yeddin asay , &quot; eti kawuwaa zaretu guuggeta ekki yiidosona &quot; yaagidi yeehussi yootiis . yootin yeehu , &quot; wontto maallado gakkanaashin , katamaa geliyo penggiyan eta naa77usan dooridi wottite &quot; yaagidi azaziis .
wonttetta gallassi maallado yeehu kare kiyidi , asaa ubbaa sinttan eqqiis . eqqidi , &quot; intte xillo . ta godaa bolli maqettada woriday tana . shin hageeta ubbaa woriday oonee ?
yaatikko simmi goday akaaba zaretu bolli yootidoogaappe issi qaalinne sa7an wodhdhennaagaa inttiyo erite . ayssi giikko , goday ba ashkkaraa eelaasa baggaara yootidobaa poliis &quot; yaagiis .
hegaa gishshawu , yeehu iziraa7eelan attida akaaba zareta , a gita asata , a laggetanne a qeeseta ubbaa , ayyo aybanne ashshennan wori wurssiis .
hegaappe guyyiyan , yeehu denddidi , samaariyaa biis . biidi henttanchchatu moottaa giyoosaa gakkiiddi ,
yihudaa kawuwaa akaaziyaasa dabbotuura gayttiis . gayttidi &quot; intte oonee ? &quot; yaagidi oychchiis . oychchin eti , &quot; nuuni akaaziyaasa dabbota; nuuni kawuwaa zaretanne kawee elzzaabeeli naatanne sarotanawu beettees &quot; yaagidosona .
yeehu ba asata , &quot; eta paxa oyqqite &quot; yaagidi azaziis . azazin eta paxa oyqqidi , henttanchchatu moottan de7iya haattaa ollaa matan eta oytamanne naa77atakka woridosona; i etappe issuwaanne ashshibeenna .
yeehu he sohuwaappe denddidi yiidi , rekaaba na7aa yonadaabaara gayttiis . gayttidi a sarotidi , &quot; ta qofaynne ne qofaynne issuwaa . yaatin ta bagga giduutee ? &quot; yaagiis . yaagin yonadaabi , &quot; ee gidana &quot; yaagidi zaariis . zaarin i &quot; ane ta kushiyaa oyqqa &quot; yaagiis . yaagin a kushiyaa oyqqidaagaa pude gaariyaa bolli kessiis .
kessidi , &quot; tanaara hindda . taani godawu mishettiyoogaanne be7a &quot; yaagiis . yaagidi a ba gaariyan utissiis .
yeehu samaariyaa yiido wode , akaaba zariyaappe attida ubbaa woriis; goday eelaasassi odido qaalaadan eta xayssiis .
hegaappe guyyiyan , yeehu asaa ubbaa issippe shiishshidi , &quot; akaabi ba7aalayyo guutta keenaa goynniis; shin taani appe daro goynnana .
ha77i simmi ba7aala sunttan hananabaa yootiya ubbata , ayyo goynniyaageeta ubbatanne a qeeseta ubbata taayyo xeesidi shiishshite . etappe issi asinne paccennaadan xeellite . ayssi giikko , taani ba7aalayyo daro yarshshuwaa yarshshanawu hanays . he sohuwaa yeennan aggiya asi paxa de7enna &quot; yaagiis . shin yeehu ba7aalayyo goynniyaageeta cimmidi xayssanawu hegaa oottiis .
yeehu , &quot; ba7aalayyo goynnana gallassaa awaajjite &quot; yaagiis . yaagin eti awaajjidosona .
hegaappe guyyiyan , yeehu israa7eela biitta ubbaa kiittin , ba7aalayyo goynniyaageetappe issi asinne attennan ubbati yiidosona; yiidi ubbaykka ba7aala eeqa keettaa ha gaxaappe ya gaxaa gakkanaashin , qilxxi giidi kumidosona .
yeehu goynniyaageetu maayuwaayyo aawatiya issi bitaniyaa , &quot; ba7aalayyo goynniyaageetu ubbatussi maayuwaa eha &quot; yaagiis . yaagin bitanee etayyo maayuwaa ehiis .
hegaappe guyyiyan , yeehunne rekaaba na7ay yonadaabinne ba7aala eeqa keettaa gelidosona . gelin yeehu ba7aalayyo goynniyaageeta , &quot; ba7aalayyo goynniyaageetappe attin , godaa ashkkaratuppe issi asinne intte giddon de7ikko xeellite &quot; yaagiis .
hegaappe guyyiyan , eti xuuggiyo yarshshotanne hara yarshshotanne yarshshanawu giddo gelidosona . yeehu ba7aala eeqa keettaappe kareera hosppun tammu asata giigissi wottiis . yaatidi , &quot; intteppe issi uray taani intte kushiyan wottiyo asatuppe issuwaa yeddikko , a shemppoy he uraa shemppuwaara gada &quot; yaagiis .
yeehu xuuggiyo yarshshuwaa yarshshiyoogaa polosaara , naagiyaageetanne halaqatanne , &quot; giddo gelidi , eta worite . etappe issi asinne kessi ekkoppo &quot; yaagidi azaziis . azazin eta bisuwan suppiyidi wurssidosona . yaatidi naagiyaageetinne halaqatinne eta ahaa kare olidosona . hegaappe guyyiyan , ba7aala eeqa keettaa qol77o gelidosona .
gelidi ba7aala eeqa keettaappe eeqa tuussata kessidi xuuggidosona .
qassikka ba7aalawu goynniyo eeqa shuchchaa kinchcherettidosona; ba7aala eeqa keettaakka qolidosona . yaatidi he sohuwaa sheeshsha keetta kessidosona; hachchi gakkanaashinkka he sohoy sheeshsha keetta gididi attiis .
hegaadan oottidi , yeehu ba7aala israa7eelappe xayssiis .
gidikkonne nabaaxa na7ay iyorbbaami israa7eela asaa ootissido nagaraa oottiyoogaa i aggibeenna . beeteeleeninne daanan iyorbbaami essido worqqa maratu misiletuyyo i ba huuphen goynniis .
hegaappe simmin , goday yeeha , &quot; neeni ta sinttan likke gididabaa oottada polido gishshawunne ta qofan de7iyaabaa ubbaa neeni akaaba zaretu bolli oottido gishshawu , ne zareti oyddantto yeletaa gakkanaashin , israa7eela kawotaa araatan uttana &quot; yaagiis .
hegaa gidi uttinkka , yeehu godaa israa7eela xoossaa higgiyaa ba kumetta wozanaappe minttidi naagibeenna; qassi iyorbbaami israa7eela naata ootissido nagaraa oottiyoogaa aggibeenna .
he wodiyan goday israa7eela biittaa xunttanawu doommiis . sooriyaa kawoy hazaa7eeli israa7eela biittaappe daro sohota xooniis .
xoonidi yorddaanoosa shaafaappe arshsho baggaara de7iya gala7aadenne baasaane biitta ubbaa oyqqiis . he biittati arnnoona shaafaa matan de7iya aaro7era katamaappe doommidi , roobeela biittaa , gaada biittaanne minaase biittaa gakkoosona .
yeehu hanido harabay , i oottidobay ubbaynne a minotettay ubbay israa7eela kawotu taarikiyaa maxaafan xaafetti uttiis .
hegaappe guyyiyan , yeehu hayqqidi , ba mayzzan gayttiis; i samaariyan moogettiis . a sohuwan a na7ay yo7akaazi kawotiis .
yeehu samaariyaa kataman israa7eela biittaa bolli laatamanne hosppun layttaa kawotiis .
akaaziyaasa aayyiyaa ataala ba na7ay hayqqidoogaa be7ido wode , denddada kawuwaa zariyaa ubbaa xayssaasu .
shin kawuwaa yoraama na7iyaa , akaaziyaasa michchiyaa yihoshebaa7a , hayqqanawu de7iya kawuwaa naatu giddoppe akaaziyaasa na7aa yo7aasha wuuqqada ekkaasu . ekkada anne a xanttiyaaronne hiixa keettan qottada , ataala worennaadan ashshaasu .
ataala biittaa haariyo wode ubban , na7ay yihoshebaa7i matan godaa beeta maqidasiyan usuppun layttaa qosettidi de7iis .
laappuntta layttan yoodaahee kawuwaa naagiyaageetunne kawo keettaa naagiyaageetu halaqatussi kiittidi , baakko godaa beeta maqidasiyaa ehiissiis . ehiissidi etaara maachchaa maacettidi , eta godaa beeta maqidasiyan caaqissiis . hegaappe guyyiyan , eta kawuwaa na7aa yo7aasha bessiis .
i eta , &quot; intte oottanabay hagaa . sambbatan naaguwawu geliyo kayay gakkido intte heezzu citaappe issi citay kawuwaa keettaa naago;
issi citay suura giyo penggiyaa naago; qassi issi citay naagiyaageetuppe guyye baggaara de7iya penggiyaa naago .
qassikka sambbatan naaguwaappe haa kiyiya hankko naa77u citati kumettati kawuwaayyo beeta maqidasiyaa naagona .
ola miishshaa oyqqidi , kawuwaa giddoyidi , kawoy kiyiyo wodenne geliyo wode ubban aara issippe de7ona . inttekko shiiqiya oonakka worite &quot; yaagiis .
he halaqati qeesee yoodaahee azazidobaa ubbaa oottidosona . eti ubbaykka sambbata gallassan naaguwaa kayay gakkidoogeetakka naaguwaa kayaa polidaageetakka ekkidi , qeesiyaa yoodaahekko yiidosona .
yin qeesee godaa beeta maqidasiyan de7iya , beni kawuwaa daawita gonddalletanne tooratanne ubbaa halaqatuyyo immiis .
naagiyaageeti issoy issoy ola miishshata bantta kushiyan oyqqidi , beeta maqidasiyaappe haddirssa baggaappe doommidi , ushachcha bagga gakkanaashin , yarshshiyoosaa mataaninne beeta maqidasiyaa matan kawuwaa yuushuwan eqqidosona .
hegaappe guyyiyan , yoodaahee kawuwaa na7aa kare kessidi , a huuphiyan kallachchaa wottiis . wottidi kawotaa higgiyaa maxaafaa ayyo immidi , tiyidi kawoyiis . kawoyin asay kushiyaa baqqidi , ba qaalaa xoqqu oottidi , &quot; kawoy shemppo gam77o ! &quot; yaagiis .
kawiyaa ataala naagiyaageetu wocamaanne asaa wocamaanne siyido wode , asaakko godaa beeta maqidasiyaa baasu .
baada kawoy kase kawoti haniyoogaadan tuussaa matan eqqidaagaa be7aasu . halaqatinne xurumbbaa punniyaageeti kawuwaa matan de7oosona; he biittaa asay ubbay ufayttidi , xurumbbaa punnees . punnin ataala ba maayuwaa pooshshada , &quot; hagee makkala ! hagee makkala ! &quot; yaagada waassaasu .
qeesee yoodaahee olanchchatu halaqata , &quot; ataalo beeta maqidasiyan woroppite ! o yaaranne haaranne salppida salppetu gidduwan wottidi , kare kessite . o ashshanawu kajjeeliya asi de7ikko worite ! &quot; yaagiis .
hegaa gishshawu , eti o oyqqidi , kawo keettaa efiidosona; efiidi paraa penggiyan o woridosona .
hegaappe guyyiyan , asay godaa asa gidana mala , yoodaahee kawoynne asaynne godaara maachchaa maacettana mala oottiis . qassi kawuwaappenne asaappenne gidduwankka maachchaa maacissiis .
he wode yihudaa asay ubbay ba7aala eeqa keettaa biidi , he keettaa qoliis; qolidi yarshshiyo sohotanne a misileta kinchcherettiis . qassi mataana giyo ba7aala qeesiyaa yarshshiyo sohotu sinttan woridosona . hegaappe simmin , qeesiyaa yoodaahee godaa beeta maqidasiyan naagiyaageeta wottiis .
wottidi banaara gadaawata , kawuwaa naagiyaageeta , kawo keettaa naagiyaageetanne yihudaa asaa ubbaa ekkin , eti kawuwaa godaa beeta maqidasiyaappe duge ehiidi , naagiyaageetu penggiyaa giyo penggiyaa baggaara kawo keetti issippe gelidosona . gelin kawoy ba kawotaa araatan uttiis .
yaatin yihudaa asay ubbay ufayttiis . ataala kawo keettan bisuwan hayqqidoogaappe guyyiyan , katamaykka woppu giis .
yo7aashi kawotiyo wode laappun laytta na7a .
yeehu israa7eela biittan kawotido laappuntta layttan , yo7aashi yihudan kawotiis; i yerusalaamen oytamu laytta kawotiis . a aayee sunttay xiibiyo; a berssaabeha katamaappe yiida asa .
qeesee yoodaahee a tamaarissidonne zorido gishshawu , i de7ido laytta ubban yo7aashi godaa sinttan suurebaa oottiis .
gidikkonne asay goynniyo xoqqa sohota xayssibeenna; asaykka he sohotun yarshshuwaa yarshshiyoogaanne ixaanaa cuwayiyoogaa aggibeenna .
yo7aashi qeeseta xeesidi , &quot; godaa beeta maqidasiyaa yiya geeshsha miishshaa ubbaa shiishshite . hegeekka huuphiyaa qoodaa wode imettiya miishshaanne asay ba sheniyan beeta maqidasiyaayyo ehiyo miishsha .
yaatobare qeeseti ubbay he miishshaa ehiya asatuppe bantta siiriyaara siiriyaara ekkidi , beeta maqidasiyaa giddon moorettidasaa ubbaa bottokonona &quot; yaagiis .
shin kawoy yo7aashi kawotido laatamanne heezzantto laytti gakkanaashin , qeeseti godaa beeta maqidasiyaa bottokonibookkona .
hegaa gishshawu , kawoy yo7aashi qeesiyaa yoodaahanne hara qeesetanne xeesidi , &quot; beeta maqidasiyaa giddon moorettida sohota aybissi bottokonekketii ? miishshaa beeta maqidasiyaa bottokonanawu immiteppe attin , intteyyo imettiya miishshaa oyqqoppite &quot; yaagiis .
yaagin qeeseti , &quot; asaappe hara miishshaa ekkokko; beeta maqidasiyaa giddon moorettida sohotakka bottokonokko &quot; yaagidi maayidosona .
hegaappe guyyiyan , qeesiyaa yoodaahee saaxine issuwaa ekkidi , a qum77uwan xoo7iyaa lukkiis; lukkidi yarshshiyoosaa matan godaa beeta maqidasiyaa geliyoosan ushachcha baggaara wottiis . geliyoosaa naagiya qeeseti godaa beeta maqidasiyaa yiida miishsha ubbaa saaxiniyaa giddon yeggoosona .
saaxiniyaa giddon daro miishshay dagattidaagaa eti be7ido wode ubban , kawo xaafeenne qeese ubbatu halaqay yoosona; yiidi godaa beeta maqidasiyaa yiida miishshaa qoodidi , qarcciitatun qoloosona .
qoodettida miishshaa likkiyaa eridoogaappe guyyiyan , beeta maqidasiyaa oosuwaa wochchanawu sunttettida asatuyyo immoosona . immin eti miishshaa ekkidi , godaa beeta maqidasiyan anaaxetussinne gimbbiyaageetussi immoosona .
qassi shuchchaa massiyaageetuyyoonne shuchchaa qoo7iyaageetuyyo qanxxoosona . qassikka godaa beeta maqidasiyaa bottokonanawu sanqqaanne shuchchaanne koshshiya harabata shammoosona .
shin beeta maqidasiyaa yiida miishshaappe godaa beeta maqidasiyaayyo bira burccukkota , qapheta , keretanne xurumbbata woykko worqqaappenne biraappenne medhdhiyo hara geeshsha miishshata oottanawu kessibookkona .
he miishsha ubbay beeta maqidasiyaa bottokoniya asaayyo qanxxettiis .
beeta maqidasiyaa oosuwaa wochchanawu sunttettida asata ooninne , &quot; miishshan ay ay oottidetii ? &quot; giidi oychchibeenna; ayssi giikko , asati ammanttiyaageeta .
mooruwaa gishshawunne nagaraa gishshawu yarshshiyo yarshshuwawu qanxxettiya miishshay qeesetuyyo geleesippe attin , godaa beeta maqidasiyaa bottokoniyo miishshaa saaxiniyan gelenna .
he wode sooriyaa kawoy hazaa7eeli biidi , gaate katamaa olidi oyqqiis . yaatidi yerusalaame olanawu simmiis .
shin yihudaa kawoy yo7aashi appe kase kawotida yihudaa kawoti yoosaafixi , yoraaminne akaaziyaasi godaayyo dummayi wottido miishshata , qassi i ba huuphen immido imotanne godaa beeta maqidasiyaanne kawo keettaa buquraa minjjiyoosan de7iya worqqaa ubbaa ekkiis . ekkidi sooriyaa kawuwaassi hazaa7eelassi yeddiis; yeddin hazaa7eeli yerusalaame olanaagaa aggi bayiis .
kawoy yo7aashi hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
hegaappe guyyiyan , a oosanchchati a bolli maqettidi , siilla giyo sohuwaa efiya ogiyan miillo giyoosan de7iya keettan woridosona .
a worida oosanchchati shim77aata na7aa yozakaaranne shomeera na7aa yihozabaada . yo7aashi daawita kataman ba mayzza aawatu duufuwan moogettiis; a sohuwan a na7ay amesiyaasi kawotiis .
akaaziyaasa na7ay , yihudaa kawoy yo7aashi kawotido laatamanne heezzantto layttan , yeehu na7ay yo7akaazi samaariyaa kataman israa7eela bolli kawotiis; i tammanne laappun laytta kawotiis .
nabaaxa na7ay iyorbbaami israa7eela asaa ootissido nagaraa kaallidi , yo7akaazi godaa sinttan iitabaa oottiis; i he nagaraa oottiyoogaa aggibeenna .
hegaa gishshawu , godaa hanqqoy israa7eela bolli suulliis; goday eta daro wodiyawu sooriyaa kawuwaa hazaa7eelayyoonne a na7aa benihadaadayyo zaari zaaridi aattidi immiis .
hegaappe guyyiyan , yo7akaazi godaa woossiis . woossin goday ayyo siyiis; ayssi giikko , sooriyaa kawoy israa7eela ay mala iita huqqunnaa huqqunnidaakko goday be7iis .
be7idi israa7eela asaa ashshiyaagaa immiis; immin eti sooriyaa asatu kushiyaappe kessi ekkidosona . yaatidi israa7eela asay kaseegaadankka ba son saruwan de7iis .
gidikkokka israa7eela asay iyorbbaama so asay ootissido nagaraappe simmibeenna; eti he nagaraa oottiyoogaa aggibookkona . qassi asheero giyo xoossee misilee samaariyan eqqosan attiis .
yo7akaazayyo ishatamu paraasatuppenne tammu gaaretuppenne , tammu sha7u toho olanchchatuppe attin , hara olanchchi attibeenna . ayssi giikko , sooriyaa kawoy eta xayssiis; i eta awudiyan de7iya suulladan oottiis .
yo7akaazi hanido harabay , i oottidobay ubbaynne a minotettay israa7eela kawotu taarikiyaa maxaafan xaafetti uttiis .
yo7akaazi hayqqidi , ba mayzzan gayttiis; a sohuwan a na7ay yo7aashi kawotiis .
yihudaa kawoy yo7aashi kawotido hasttamanne laappuntta layttan , yo7akaaza na7ay yo7aashi samaariyan israa7eela bolli kawotiis; i tammanne usuppun laytta kawotiis .
yo7aashi godaa sinttan iitabaa oottiis . nabaaxa na7ay iyorbbaami israa7eela asaa ootissido nagaraappe issuwaanne ashshennan oottiis; i he nagaraa oottiyoogaa aggibeenna .
yo7aashi hanido harabay , i oottidobay ubbaynne yihudaa kawuwaa amesiyaasaara olettido minotettay israa7eela kawotu taarikiyaa maxaafan xaafetti uttiis .
yo7aashi hayqqidi , ba mayzzan gayttiis; samaariyan israa7eela kawotuura moogettiis . a sohuwan a na7ay iyorbbaami kawotiis .
elssaa7i bana woriya harggiyaa harggiyo wode , israa7eela kawoy yo7aashi a be7anawu biidi , &quot; ta aawawu; ta aawawu ! neeni israa7eela asawu wolqqanne gonddalle ! &quot; yaagidi yeekkiis .
yeekkin elssaa7i , &quot; wonddafiyaanne zubbetanne ekka ya &quot; yaagiis; yaagin yo7aashi ehiis .
hegaappe guyyiyan , elssaa7i israa7eela kawuwaa , &quot; wonddafiyaa giigissa oyqqa &quot; yaagiis; wonddafiyaa i giigissi oyqqidaashin , elssaa7i ba kushiyaa kawuwaa kushiyaa bolli wottiis .
wottidi , &quot; arshsho bagga maskkootiyaa dooya &quot; yaagin dooyiis . dooyin elssaa7i , &quot; zubbiyaa wonddafiyan dukka &quot; yaagiis; yaagin dukkiis . dukkin elssaa7i , &quot; hagee godaa zubbe ! hagee sooriyaa asata xooniya zubbe ! neeni sooriyaa asata afeeqa kataman xoonana gakkanaashin olana &quot; yaagiis .
hegaappe guyyiyankka elssaa7i kawuwaa , &quot; zubbeta ekka &quot; yaagin ekkiis . ekkin elssaa7i , &quot; etan biittaa cadda &quot; yaagiis . yaagin heezzutoo biittaa caddidi aggi bayiis .
yaatin xoossaa asi kawuwaa hanqqettidi , &quot; ichchashutoo woykko usupputoo biittaa caddidabaa gidiyaakko , neeni sooriyaa asata xoonada muleera xayssanaagaa shin ! neeni ha77i eta heezzutoo xalaala xoonana &quot; yaagiis .
elssaa7i hayqqidi moogettiis . moo7aaba biittaappe ambbaanoti israa7eela biittaa bolli layttan layttan woraajjoosona .
issi gallassi amarida israa7eela asati issi bitaniyaa ahaa moogiiddi , moo7aaba biittaa ambbaanota be7idosona . be7idi bitaniyaa ahaa elssaa7a duufo giddo olidi baqatidosona . yaatin ahay elssaa7a meqettaa bolli wodhdhiis; wodhdhosaara paxinne denddi eqqiis .
yo7akaazi kawotido layttan ubban sooriyaa kawoy hazaa7eeli israa7eela huqqunniis .
shin goday abrahaamaara , yisaaqaaranne yaaqoobaara maacettido maachchaa gishshawu , etayyo kehiis , qarettiisinne qoppiis . hachchi gattanawukka i eta xayssibeenna woykko ba sinttappe diggibeenna .
sooriyaa kawoy hazaa7eeli hayqqin , a sohuwan a na7ay benihadaadi kawotiis .
hegaappe guyyiyan , hazaa7eeli a aawaa yo7akaazappe olan oyqqido katamata yo7akaaza na7ay yo7aashi hazaa7eela na7aa benihadaadappe wotti ekkiis . yo7aashi a heezzutoo xoonidi , israa7eela katamata zaariis .
yo7akaaza na7ay , israa7eela kawoy yo7aashi kawotido naa77antto layttan , yihudaa kawuwaa yo7aasha na7ay amesiyaasi kawotiis .
i kawotiyo wode layttay ayyo laatamanne ichchasha; i yerusalaamen laatamanne uddufun laytta kawotiis . a aayee sunttay yiho7aadino; a yerusalaame asa .
amesiyaasi godaa sinttan suurebaa oottiis; shin a mayzza aaway daawiti oottidoogaadan oottibeenna . ubbabaakka i ba aawaa yo7aasha qulliis .
asay goynniyo xoqqa sohota xayssibeenna; asaykka he sohotun yarshshuwaa yarshshiyoogaanne ixaanaa cuwayiyoogaa aggibeenna .
amesiyaasi kawotettaa ba kushiyan mintti oyqqidosaarakka , kase kawuwaa ba aawaa yo7aasha worida oosanchchata woriis .
muuse higgiyaa maxaafan xaafettidoogaadan , goday , &quot; naati oottido nagaraa gishshawu , aawata woranawu bessenna; qassi aawati oottido nagaraa gishshawukka , naata woranawu bessenna . asay ubbay ba oottido nagaran nagaran hayqqanawu bessees &quot; yaagidi azazidoogaadankka , woridaageetu naata woribeenna .
amesiyaasi maxine zanggaaraa giyo sohuwan tammu sha7u eedooma biittaa asaa woriis; woridi selaa7a giyo katamaakka olan oyqqiis . oyqqidi yoqiti7eela yaagidi sunttiis; sunttin hachchi gakkanaashin ha sunttan xeesettees .
hegaappe guyyiyan , amesiyaasi yeehu na7aa na7aa , yo7akaaza na7aa , yo7aashassi asa kiittidi , &quot; haaya; ane naa77ay olaa gayttoos &quot; yaagidi naassiis .
shin israa7eela kawoy yo7aashi yihudaa kawuwaa amesiyaasa hagaadan yaagiis; &quot; liibaanoosan de7iya kinddiichchoy liibaanoosan de7iya zigaayyo kiittidi , ne na7iyo ta na7aassi imma yaagiis . shin liibaanoosan de7iya issi do7ay hegaara kanttiiddi , he kinddiichchuwaa yedhdhiis .
ee , neeni tumukka eedooma biittaa asaa xoonadasa; hegan ha77i otorettaasa . neeni ne xoonuwan ufayttaydda , ne son woppu gaada uttaaga . ne bollinne ne biittaa yihudaa bolli metonne bashshanne ehiyaabaa aybissi denttettay ? &quot; yaagidi zaariis .
shin amesiyaasi sissaa ixxiis . hegaa gishshawu , israa7eela kawoy yo7aashi olanawu kiyin , inne yihudaa kawoy amesiyaasinne yihudan de7iya beeti-shemesha giyo kataman olaa gayttidosona .
gayttin israa7eela asay yihudaa asaa xooniis; xoonin yihudaa asay ubbay baqatidi , ba soo ba soo biis .
israa7eela kawoy yo7aashi akaaziyaasa na7aa na7aa , yo7aasha na7aa , yihudaa kawuwaa amesiyaasa beeti-shemesha kataman omooddiis . hegaappe guyyiyan , yo7aashi yerusalaame biidi , yerusalaame dirssaa gimbbiyaa , efireema penggiyaappe biidi , zooziyaa penggiyaa gakkanaashin de7iya oyddu xeetu wara gidiya , sohuwaa laaliis .
laalidi godaa beeta maqidasiyaaninne kawo keettaa buquraa minjjiyoosan de7iya worqqaa , biraanne miishshaa ubbaa ekkiis; qassi iggitiyaa oyqettida asatakka ekkidi , samaariyaa simmiis .
yo7aashi hanido harabay , i oottidobay , a minotettaynne yihudaa kawuwaa amesiyaasaara i olettidobay israa7eela kawotu taarikiyaa maxaafan xaafetti uttiis .
yo7aashi hayqqidi , ba mayzzan gayttiis; i samaariyaa kataman israa7eela kawotuura moogettiis . a sohuwan a na7ay iyorbbaami kawotiis .
yo7akaaza na7ay , israa7eela kawoy yo7aashi hayqqidoogaappe guyyiyan , yo7aasha na7ay , yihudaa kawoy amesiyaasi tammanne ichchashu layttaa de7iis .
amesiyaasi hanido harabay yihudaa kawotu taarikiyaa maxaafan xaafetti uttiis .
amesiyaasa woranawu asay yerusalaamen maqettiis; yaatin i laakisha giyo katamaa baqatiis . shin eti a geeduwaa laakisha katamaa asa kiittin , a yan woridosona .
woridi a ahaa paran caani ehiidi , daawita kataman yerusalaamen a mayzza aawatuura moogidosona .
hegaappe guyyiyan , yihudaa asay ubbay tammanne usuppun laytta gidiyo na7aa ooziyaana a aawaa amesiyaasa sohuwan kawoyiis .
a aaway amesiyaasi hayqqidoogaappe guyyiyan , i ooziyaani eelaata giyo katamaa zaaretti keexxidi , yihudan timiis .
yo7aasha na7ay , yihudaa kawoy amesiyaasi kawotido tammanne ichchashantto layttan , israa7eela kawuwaa yo7aasha na7ay iyorbbaami samaariyan kawotiis; i oytamanne isiini laytta kawotiis .
iyorbbaami godaa sinttan iitabaa oottiis; nabaaxa na7ay iyorbbaami israa7eela asaa ootissido nagara ubbaa oottiyoogaa aggibeenna .
gaate-hefeeriyaa amiitaaya na7aa hananabaa yootiya ba ashkkaraa yoonaasa baggaara goday israa7eela xoossay ba qaalan haasayidoogaadan , hamaata pinuwaa giyoosaappe doommidi , maxine abbaa gakkanaashin de7iya israa7eela zawaa yo7aasha na7ay iyorbbaami xoonidi zaariis .
ayssi giikko , israa7eelan de7iya asay ubbay aylle gidin , goqa gidin , ay keena tuggaa tuggatidaakko , goday be7iis; eta maaddiyaabi ooninne baawa .
goday israa7eela asaa sunttaa saluwaappe garssan quccana yaagibeenna . hegaa gishshawu , goday eta yo7aasha na7aa iyorbbaama baggaara ashshiis .
iyorbbaami hanido harabay , i oottidobay ubbay , i olettidobaynne yihudaa baggaa gidida damasqqo katamaanne hamaata katamaa israa7eelayyo zaaridobay israa7eela kawotu taarikiyaa maxaafan xaafetti uttiis .
iyorbbaami hayqqidi , ba mayzza aawatun israa7eela kawotun gayttiis; a sohuwan a na7ay zakkaariyaasi kawotiis .
israa7eela kawoy iyorbbaami kawotido laatamanne laappuntta layttan , yihudaa kawuwaa amesiyaasa na7ay ooziyaani kawotiis .
i kawotido wode , layttay ayyo tammanne usuppuna; i yerusalaamen ishatamanne naa77u laytta kawotiis . a aayee sunttay yikoolo; a yerusalaame asa .
a aaway amesiyaasi oottidoogaadan , ikka godaa sinttan suurebaa oottiis .
gidikkonne asay goynniyo xoqqa sohota xayssibeenna; he sohotun yarshshuwaa yarshshiyoogaanne ixaanaa cuwayiyoogaa aggibeenna .
goday ooziyaana hanttaara goga harggiyan oyttiis; hayqqana gakkanaashinkka he harggee a yeddibeenna gishshawu , dumma keettan barkka de7iis . he wode kawuwaa na7ay yo7aataami kawo keettan de7idi , he biittaa asaa haariis .
ooziyaani hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
ooziyaani hayqqidi , ba mayzzan gayttiis; daawita kataman ba mayzza aawatuura moogettiis . a sohuwan a na7ay yo7aataami kawotiis .
yihudaa kawoy ooziyaani kawotido hasttamanne hosppuntta layttan , iyorbbaama na7ay zakkaariyaasi israa7eela asaa bolli samaariyaa kataman kawotiis; i usuppun agina kawotiis .
a mayzza aawati oottidoogaadan , ikka godaa sinttan iitabaa oottiis; nabaaxa na7ay iyorbbaami israa7eela asaa ootissido nagaraa oottiyoogaa aggibeenna .
hegaappe guyyiyan , yaabeesha na7ay shaaluumi zakkaariyaasa bolli maqetti denddidi , yibila7aama giyoosan woriis; woridi a sohuwan bawu kawotiis .
zakkaariyaasi hanido harabaynne i oottidobay ubbay israa7eela kawotu taarikiyaa maxaafan xaafetti uttiis .
hagaadan hanidi , goday yeehuyyo , &quot; ne zaree oyddantto yeletaa gakkanaashin , israa7eela kawotaa araatan uttana &quot; yaagidi yootido qaalay polettiis .
yihudaa kawoy ooziyaani kawotido hasttamanne uddufuntta layttan , yaabeesha na7ay shaaluumi kawotiis; i samaariyan issi agina kawotiis .
hegaappe guyyiyan , gaada na7ay minaaheemi tirxxa giyo katamaappe samaariyaa biis . biidi samaariyan de7iya yaabeesha na7aa shaaluuma woriis; woridi a sohuwan bawu kawotiis .
shaaluumi hanido harabaynne i maqettido maqqoy israa7eela kawotu taarikiyaa maxaafan xaafetti uttiis .
he wode minaaheemi tirxxa katamaappe denddidi , tifisaaha giyo katamaa , kataman de7iya asaanne katamaa heeran de7iya biittata ubbaa oliis . eti bantta katamaa dirssaa penggiyaa ayyo dooyennan ixxido gishshawu , tifisaaha katamaa olidi bashshiis; qassi he kataman de7iya ixeta maccaasaa uluwaa ubbaa phalqqi yeggiis .
yihudaa kawoy ooziyaani kawotido hasttamanne uddufuntta layttan , gaada na7ay minaaheemi israa7eela bolli kawotiis; i samaariyan tammu layttaa kawotiis .
i godaa sinttan iitabaa oottiis; nabaaxa na7ay iyorbbaami israa7eela asaa ootissido nagaraa oottiyoogaa aggibeenna .
hegaappe guyyiyan , asoore biittaa kawoy tigilaati-paleseeri israa7eela biittan woraajjiis . woraajjin kawotettan bana minttana malanne maaddana mala , minaaheemi tigilaati-paleseerayyo hasttamanne oyddu sha7u kilo giraame xaqara biraa immiis .
minaaheemi he miishshaa israa7eela asaa wolqqan peerissiis; asoore biittaa kawuwaassi immanawu dure asa ubbay issoy issoy ishatamu xaqara biraa peeridosona . hegaadan oottin , asoore kawoy israa7eela biittaa aggidi , ba biitti simmiis .
minaaheemi hanido harabaynne i oottidobay ubbay israa7eela kawotu taarikiyaa maxaafan xaafetti uttiis .
minaaheemi hayqqidi , ba mayzzan gayttiis; a sohuwan a na7ay paqaahi kawotiis .
yihudaa kawoy ooziyaani kawotido ishatamantta layttan , minaaheema na7ay paqaahi israa7eela bolli samaariyan kawotiis; i naa77u laytta kawotiis .
paqaahi godaa sinttan iitabaa oottiis; nabaaxa na7ay iyorbbaami israa7eela asaa ootissido nagaraa oottiyoogaa aggibeenna .
a ola gadaawatuppe issoy , ramaaliyaa na7ay paaquha giyoogee a bolli maqettidi denddiis . denddidi gala7aade asaappe ishatamu attumaasaa banaara ekki biidi , samaariyaa kataman kawo keettan de7iya qatuwaa geliis . gelidi paaquhi paqaaha arggoobaarakka haariyaarakka issippe woriis; woridi a sohuwan bawu kawotiis .
paqaahi hanido harabaynne i oottidobay ubbay israa7eela kawotu taarikiyaa maxaafan xaafetti uttiis .
yihudaa kawoy ooziyaani kawotido ishatamanne naa77antto layttan , ramaaliyaa na7ay paaquhi israa7eela bolli samaariyan kawotiis; i laatamu laytta kawotiis .
paaquhi godaa sinttan iitabaa oottiis; nabaaxa na7ay iyorbbaami israa7eela asaa ootissido nagaraa oottiyoogaa aggibeenna .
israa7eela kawuwaa paaquha wodiyan asoore kawoy tigilaati-paleseeri yiidi iyoona , aabeeli-beetimaa7ika , yaanooha , qedeeshanne haxoora geetettiya katamata olidi oyqqiis; qassikka gala7aade , galiilanne nifttaaleema biittata ubbaa olidi , asaa asoore biitti omooddidi efiis .
ooziyaana na7ay yo7aataami kawotido laatamantta layttan , eela na7ay hoshee7i ramaaliyaa na7aa paaquha bolli maqettidi woriis; woridi a sohuwan bawu kawotiis .
paaquhi hanido harabaynne i oottidobay ubbay israa7eela kawotu taarikiyaa maxaafan xaafetti uttiis .
ramaaliyaa na7ay , israa7eela kawoy paaquhi kawotido naa77antto layttan , yihudaa kawuwaa ooziyaana na7ay yo7aataami kawotiis .
yo7aataami kawotiyo wode ayyo layttay laatamanne ichchasha; i yerusalaamen tammanne usuppun laytta kawotiis . a aayee sunttay yaruusho; yaruusha xaadooqa na7iyo .
ba aaway ooziyaani oottidoogaadan , yo7aataamikka godaa sinttan suurebaa oottiis .
gidikkonne asay goynniyo xoqqa sohota xayssibeenna; he sohotun yarshshuwaa yarshshiyoogaanne ixaanaa cuwayiyoogaa aggibeenna . yo7aataami beeta maqidasiyaa geliyo qommo bagga penggiyaa zaarettidi oottiis .
yo7aataami hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
he wodiyan goday sooriyaa kawuwaa raaxiinanne ramaaliyaa na7aa , israa7eela kawuwaa paaquha yihudaa biittaa olissanawu doommiis .
yo7aataami hayqqidi , ba mayzzan gayttiis; ba mayzza aawaa daawita kataman ba mayzza aawatuura moogettiis . a sohuwan a na7ay akaazi kawotiis .
ramaaliyaa na7ay paaquhi kawotido tammanne laappuntta layttan , yo7aataama na7ay akaazi yihudan kawotiis .
i kawotiyo wode layttay ayyo laatama; yerusalaamen i tammanne usuppun laytta kawotiis . a mayzza aaway daawiti suurebaa oottidoogaadan , godaa ba xoossaa sinttan i suurebaa oottibeenna .
i kase de7ida israa7eela kawotu ogiyan hemettiis . qassi goday israa7eela asaa sinttappe laaggidi kessido asatu de7uwaa wogaa , he sheneyiyaagaa qullidi , ba yelido na7aa addaa taman xuuggidi , eeqawu yarshshiis .
akaazi asay goynniyo xoqqa sohotun , keratu huuphiyaaninne daashsha mitta ubbaa garssan yarshshuwaa yarshshiisinne ixaanaa cuwayiis .
hegaappe guyyiyan , sooriyaa kawoy raaxiininne ramaaliyaa na7ay , israa7eela kawoy paaquhi yerusalaame olanawu yiidosona . yiidi dooddidosona; shin akaaza xoonanawu danddayibookkona .
he wode sooriyaa kawoy raaxiini eelaata giyo katamaa zaaridi ekkidi , yihudaa asaa laaggidi kessiis . yaatin eedooma asati eelaata katamaa yiidi , hachchi gakkanaashin yan de7oosona .
hegaa gishshawu , akaazi asoore kawuwaa tigilaati-paleseerassi kiitaa yeddidi , &quot; taani ne na7anne ne ashkkara . hayyanaa haaya; yaada tana oliya sooriyaa kawuwaa kushiyaappenne israa7eela kawuwaa kushiyaappe tana ashsha &quot; yaagiis .
qassi akaazi godaa beeta maqidasiyaaninne kawo keettaa buquraa minjjiyoosan de7iya biraanne worqqaa ekkidi , asoore kawuwaayyo imo oottidi yeddiis .
akaazi giidoogaa asoore kawoy maayidi , damasqqo katamaa olidi oyqqiis . oyqqidi asaa omooddidi , qiira giyo sohuwaa efiis; kawuwaa raaxiinakka woriis .
hegaappe guyyiyan , kawoy akaazi asoore kawuwaa tigilaati-paleseeraara gayttanawu damasqqo biis . biidi damasqqon de7iya yarshshiyoosaa be7iis; be7idi a milatiya yarshshiyoosaa keexxana mala , he yarshshiyoosaa misiliyaanne keexxiyo hanotaa qeesiyaa ooriyoonayyo kiittiis .
hegaa gishshawu , kawoy akaazi damasqqoppe simmidi yaanaashin , qeesiyaa ooriyooni he leemisuwaa milatiya yarshshiyoosaa giigissiis .
kawoy damasqqoppe simmido wode , yarshshiyoosay oosettidi polettidoogaa be7iis . be7idi yarshshiyoosaakko shiiqidi ,
ba xuuggiyo yarshshuwaanne ba kattaa yarshshuwaa yarshshiis . qassi ba ushshaa yarshshuwaa gussiis; ba issippetettaa yarshshuwaa suuttaakka yarshshiyoosaa bolli caccafiis .
nahaasiyaa giyo birataappe oottidi , godaayyo dummayi wottido yarshshiyoosay ooratta yarshshiyoosaappenne beeta maqidasiyaappe gidduwan de7ees . yaatin akaazi he gal77a yarshshiyoosaa denttidi , ba ootissido ooratta yarshshiyoosaappe huuphessa baggaara wottiis .
hegaappe guyyiyan , kawoy akaazi qeesiyaa ooriyoona hagaadan yaagidi azaziis; &quot; ha wogga ooratta yarshshiyoosaa maallado xuuggiyo yarshshuwaa , omarssi shiishshiyo kattaa yarshshuwaa , kawoy shiishshiyo xuuggiyo yarshshuwaanne kattaa yarshshuwaa , asay ubbay shiishshiyo xuuggiyo yarshshuwaa , eta kattaa yarshshuwaanne eta ushshaa yarshshuwaa yarshshiyoosaa ootta . hankko nahaasiyaappe oosettida yarshshiyoosaa taani tawu oychchiyo soho kessana &quot; yaagiis .
yaagin ooriyooni kawoy akaazi azazidoogaadan oottiis .
kawoy akaazi beeta maqidasiyaa giddon go7ettiyo , nahaase birataappe oosettida gaaretu lochcha birata qanxxidi , miyyiyaappe diggiis; diggidi meecettiyo kereta gaaretu bollaappe denttiis . qassi abba sayniyaa , a zemppissida nahaase booratu misiletu bollappe denttidi , shuchchaa baasuwaa bolli wottiis .
asoore kawuwaa gishshawu , akaazi ba kawotaa araataa kase wottiyo sohuwaappe diggiis . qassi appe kase de7ida kawoti godaa beeta maqidasiyaa geliyo penggiyaa gorddiis .
kawoy akaazi hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
akaazi hayqqidi , ba mayzzan gayttiis; daawita kataman ba mayzza aawatuura moogettiis . a sohuwan a na7ay hizqqiyaasi kawotiis .
yihudaa kawoy akaazi kawotido tammanne naa77antto layttan , eela na7ay hoshee7i israa7eela bolli samaariyaa kataman kawotiis; i uddufun laytta kawotiis .
godaa sinttan i iitabaa oottiis; gidikkonne appe kase de7ida israa7eela kawoti oottidoogaa keesa iitaa oottibeenna .
asoore kawoy shalmman77eeseri yiidi , aara olaa gayttiis; gayttin hoshee7i xoonettidi , ayyo giiraa giiriis .
shin amarida layttaappe simmin , kawoy hoshee7i soo7a giyo gibxxe kawuwaassi kiitaa yeddidi , bana maaddana mala oychchiis . yaatidi kaseegaadan asoore kawuwaassi giiriyoogaa aggi bayiis . kawoy shalmman77eeseri hegaa siyidi , a oyttidi , qasho keettaa gelissiis .
hegaappe guyyiyan , asoore kawoy israa7eela biittaa ubbaa bolli woraajjidi , samaariyaa katamaa dooddiis; dooddidi heezzu laytta gattiis .
hoshee7i kawotido uddufuntta layttan asoore kawoy samaariyaa katamaa omooddiis . omooddidi israa7eela asaa ekkidi , asoore biitti efiis . efiidi eta attaa halaaha kataman , attaa meedoonatu katamatun , haraata qassi gozaana biittan de7iya haboora shaafaa matan wottiis .
hagee ubbay hanidoogee , israa7eela asay godaa bantta xoossaa bolli , eta gibxxeppe , gibxxe kawuwaa kushiyaappe kessidaagaa bolli nagaraa oottido daafaana . qassi eti hara xoossatussi goynnidi ,
goday eta sinttappe laaggidi kessido dere asati de7ido de7uwaa wogaa kaallido daafaana . hegaa bollikka qassi israa7eela kawoti doommido iita wogaa kaallido daafaana .
israa7eela asay godaa bantta xoossaa bolli iitabaa geeman oottidosona; qii guutta moottaappe biidi , wogga gita katamaa gakkanaassi de7iya sohotun ubban banttawu goynniyo xoqqa sohota medhdhidosona .
qassi eti eeqa shuchchatanne asheero giyo xoossaa misileta keraa huuphe ubbaaninne daashsha mitta ubbaa garssan essidosona .
qassikka eti goday beni eta sinttappe laaggidi kessido dere asati oottidoogaadan , xoqqa soho ubban ixaanaa cuwayidosona . eti godaa hanqqetissiya iitabaa oottidosona .
goday eta , &quot; eeqawu goynnoppite &quot; gi wottidaashin , eti eeqawu goynnidosona .
goday israa7eela asaanne yihudaa asaa ba hananabaa yootiya ubbatu baggaaranne ajjuutan be7iya ubbatu baggaara , &quot; inttena erite ! intte iita ogiyaappe simmite; taani hananabaa yootiya ta ashkkaratu baggaara , intte aawati azazettanaadan immido higgiyan de7iya wogaanne awaajuwaa ubbaa naagite &quot; yaagi wottiis .
shin eti siyennan ixxidosona . godaa bantta xoossaa ammanettibeenna bantta aawatudan morggiyaa zozzissidosona .
eti a wogaa , i eta aawatuura maacettido maachchaanne a seeraa karidosona . eti shufuro eeqatawu goynnidi , bantta huuphiyawukka shufuro gididosona . goday eta , &quot; intte yuushuwan de7iya dere asati oottiyoogaadan oottoppite &quot; gi wottidaashin ixxidi , eti eta de7uwaa wogaa kaallidosona .
godaa bantta xoossaa azazuwaa ubbaa aggiigidosona . aggiigidi mara milatiya , naa77u goynniyo misiletanne asheero giyo xoossee misiliyaa medhdhidosona . saluwan de7iya xoolintte ubbaassi goynnidosonanne ba7aala giyo eeqaassi oottidosona .
eti bantta attuma naatanne macca naata taman xuuggidi yarshshidosona . kaayiyoogaanne moytilliyaa haasayissiyoogaa meezetidosona . hegaadan iitabaa oottanawu bantta huuphiyaa bayzzidi , godaa hanqqetissidosona .
hegaa gishshawu , goday israa7eela asaa keehippe hanqqettiis; hanqqettidi eta ba sinttappe diggiis . diggin yihudaa zariyaa xalaalay attiis .
shin yihudaa asatikka godaa bantta xoossaa azazuwaa naagibookkona; eti israa7eela asay doommido de7uwaa wogaa kaallidosona .
hegaa daafan goday israa7eela zeretta ubbaa aggi bayiis . i eta tuggayidi , ba sinttappe diggana gakkanaashin , eta bonqqiyaageetu kushiyan yeggi bayiis .
goday israa7eela asaa daawita zerettatu kawotettaappe beni shaakkido wode , israa7eela asay nabaaxa na7aa iyorbbaama banttawu kawoyidosona . hegaappe guyyiyan , israa7eela asay godaa kaallennaadan iyorbbaami diggiis; i eta hanttaara nagaraa ootissiis .
goday hananabaa yootiya ba ashkkaratu ubbatu baggaara kase yooti wottidoogaadan , ba sinttappe diggana gakkanaashin , israa7eela asay iyorbbaami oottido nagaraa ubbaa oottiis .
hegaa gishshawu , israa7eela asay bantta yelettido biittaappe omoodettidi , asoore biitti biidosona; biidi eti hanno gakkanaashinkka yan de7oosona .
hegaappe guyyiyan , asoore kawoy baabiloone biittan de7iya kuuta , iiwa , hamaatanne safariwayma geetettiya katamatun de7iya asaa ehiis; ehiidi israa7eela asaa sohuwan samaariyaa katamatun wottiis . eti he katamata laattidi , etan de7idosona .
eti koyro yan duussaa doommido wode , godaassi goynnibookkona . hegaa daafan goday eta giddo gaammota yeddiis; yeddin gaammoti eta giddoppe aramata mentterettidi woridosona .
yaatin asoore kawuwaa , &quot; neeni dentta efaada samaariyaa katamatun wottido asay he biittaa xoossaa wogaa erenna . erennaagaa daafan i eta mentteretti woriya gaammota eta bolli yeddiis &quot; yaagidi yootidosona .
yootin asoore kawoy , &quot; intte samaariyaappe omooddidi ehiido qeesetuppe issuwaa zaaridi , yaa yeddite . yeddin i yan de7idi , he biittaa xoossaa wogaa eta tamaarisso &quot; yaagidi azaziis .
hegaa gishshawu , samaariyaappe omooddidi efiido qeesetuppe issoy beeteelen de7anawu yiis; yiidi godaayyo goynniyo wogaa eta tamaarissiis .
gidikkonne samaariyaa yiidi uttida asay bawu goynniyo eeqa misileta ba de7iyoosan de7iyoosan medhdhiis . medhdhidi samaariyaa asay keexxido goynniyo xoqqa sohotun wottiis .
hegaa maaran baabiloone asay sukkoti-banooba giyo eeqaa misileta medhdhiis . kuuta asay nerggaala giyo eeqaa misileta medhdhiis . hamaata asay qassi ishiima giyo eeqaa misileta medhdhiis .
iiwa asay nibihaazanne tarttaaqa geetettiya eeqatu misileta medhdhiis . safariwayma asay qassi adiraamelekanne anaameleka geetettiya bantta xoossatuyyo bantta naata taman xuuggidi yarshshiis .
eti godaassi goynnidosona; shin bantta giddoppe dumma dumma asaa dooridi , goynniyo xoqqa sohotun qeese oottidi sunttidosona .
eti godaassi goynnidosona; shin bantta yiido biittaa biittaa asaa meeziyaa kaallidi , bantta xoossatuyyookka goynnidosona .
eti hachchi gakkanaashinkka kase bantta meeziyaadan oottoosona . eti tumuppe godaayyo goynnokkona woykko goday israa7eela giidi sunttido yaaqooba zerettaassi immido awaajuwaanne wogaa , higgiyaanne azazuwaa naagokkona .
goday israa7eela asaara beni maacettido wode , eta hagaadan yaagidi azaziis; &quot; hara xoossatussi goynnoppite; etawu gulbbatoppite; etawu oottoppite woykko etawu yarshshoppite .
shin gibxxeppe inttena ba gita wolqqaaninne ba yeddido kushiyan kessida godaayyo oottite; ayyo gulbbatite; ayyo yarshshuwaa yarshshite .
taani goday intteyyo xaafido awaajuwaanne wogaa , higgiyaanne azazuwaa ubba wode naagite; hara xoossatuyyo goynnoppite .
taani inttenaara maacettido maachchaa dogoppite; hara xoossatuyyookka goynnoppite .
hegaa aggidi , godaayyo intte xoossaayyo goynnite . intte morkketu ubbaappe inttena ashshanaagee tana &quot; yaagidi azaziis .
azazinkka eti ayyo eenennan ixxidi , kase bantta meeziyaakka baqqi oyqqidosona .
he asati godaayyo goynniiddikka , issi baggaara bantta eeqaa misiletuyyo goynnoosona . hachchi gakkanaashinkka eta zerettay eta aawati goynniyoogaadan goynniiddi de7ees .
eela na7ay hoshee7i israa7eelan kawotido heezzantto layttan yihudaa kawuwaa akaaza na7ay hizqqiyaasi kawotiis .
i kawotiyo wode layttay ayyo laatamanne ichchasha; yerusalaamen i laatamanne uddufun layttaa kawotiis . a aayee sunttay abiiyo geetettees; a zakkaariyaasa na7iyo .
a mayzza aawaa daawiti oottidoogaadan , hizqqiyaasikka godaa sinttan suurebaa oottiis .
asay goynniyo xoqqa sohota i diggiis . eeqa tuussata mentterettiis . asheero giyo xoossee misiliyaa qanxxi oliis . qassi muusee nahaasiyaappe medhdhido shooshshaakka mentterettiis . ayssi giikko , he wodee gakkanaashinkka israa7eela asay ayyo ixaanaa cuwayiiddi takkiis . he shooshshaa sunttay nehushttaana .
hizqqiyaasi godaa israa7eela xoossaa ammaniis; yihudaa kawotu ubbaa giddon a mala kawoy appe kase gidin , appe guyye gidin beettibeenna .
ayssi giikko , godaa i baxuuxiis; godaa kaalliyoogaa aggibeenna; goday muusa azazido azazota naagiis .
goday aara issippe gidiis; yaatin i oottiyoobay ubbay ayyo injjetiis . i asoore kawuwaa bolli makkaliis; makkalidi ayyo haarettennan ixxiis .
i pilisxxeema asaa oliis; olidi qii guutta moottaappe biidi , wogga gita katamaa gakkanaashin , gaazakka a yuushuwan de7iya biittatikka attennan eti de7iyo sohota ubbaa xooniis .
kawoy hizqqiyaasi kawotido oyddantto layttan , eela na7ay israa7eela kawoy hoshee7i kawotido laappuntta layttan , asoore kawoy shalmman77eeseri israa7eela bolli woraajjiis; woraajjidi samaariyaa katamaa dooddiis .
dooddido heezzantto laytti samaariyaa katamaa xooniis . yaatin hizqqiyaasi kawotido usuppuntta layttan , israa7eela kawoy hoshee7i kawotido uddufuntta layttan , samaariyaa katamay xoonettiis .
asoore kawoy israa7eela asaa asoore biitti efiis . efiidi eta attaa halaaha kataman , attaa meedoonatu kataman , haraata qassi gozaana biittan de7iya haboora shaafaa matan wottiis .
hagee hanidoogee eti godaassi bantta xoossaassi azazettennan ixxidi , godaa maachchaa , godaa ashkkaray muusee azazido azazuwaa ubbaa kanttido daafaana . eti a azazota siyanawukka azazettanawukka koyibookkona .
kawoy hizqqiyaasi kawotido tammanne oyddantto layttan , asoore kawoy sanaakireebi gimbbetti uttida yihudaa katamata ubbaa olidi oyqqiis .
yaatin yihudaa kawoy hizqqiyaasi laakisha kataman de7iya asoore kawuwaa sanaakireebassi kiitaa yeddidi , &quot; taani mooraas . hayyanaa ta biittaa yeddada kiya . neeni tana oychchidobaa aybanne ta immana &quot; yaagiis . yaagin asoore kawoy yihudaa kawuwaa hizqqiyaasa , &quot; neeni tammu sha7u kilo giraame biraanne issi sha7u kilo giraame worqqaa tawu yedda &quot; yaagiis .
yaagin hizqqiyaasi godaa beeta maqidasiyaaninne kawo keettaa buquraa minjjiyoosan de7ida biraa ubbaa ayyo yeddiis .
he wode yihudaa kawoy hizqqiyaasi godaa beeta maqidasiyaa penggiyaa sanqqata maayi uttida worqqaanne qassi i ba huuphen he pengge qosilettata mayzzi wottido worqqaa poqqi qaaridi , asoore kawuwaayyo yeddiis .
hegaappe guyyiyan , asoore kawoy heezzu ola gadaawata cora olanchchatuura laakisha giyo katamaappe kawuwaa hizqqiyaasakko yerusalaame yeddiis . yeddin eti biidi , yerusalaame gakkidosona; gakkidi maayuwaa meecciyaagaa gade efiya ogiyaappe qommo baggaara de7iya , dagattida haattay goggiyo zaraa lanqqen eqqidosona .
yaatidi eti kawuwaa xeesidosona . xeesin hilqqiyaa na7ay kawo keettan aawatiya eliyaaqiimi , waanna xaafee sheebininne asaafa na7ay taarikiyaa xaafiya yo7aahi akko kare kiyidosona .
kiyin asooretu gadaaway eta , &quot; hizqqiyaasassi hagaadan yaagidi yootite; asoore kawoy , wolqqaamay nena hagaadan yaagees; &quot; neeni hagaa keeni aybin ammanettadii ?
neeni coo mela , olaa olettanawu taayyo aadhdhida eraynne wolqqaynne de7ees yaagaasa . shin neeni oonan ammanettada ta bolli hagaa makkaladii ?
neeni gibxxe kawoy maaddana gaada qoppidabaa gidikko , meqqida shombboqo gatiman guufetiya asa mala . ayssi giikko , gatimay meqqin , pinccoy kushiyaa caddeesinne masunxxissees . gibxxe kawoy banan ammanettiya asa ubbawu hegaa mala .
&quot; &quot; shin neeni taayyo , nuuni godan nu xoossan ammanettoos yaagikko , hizqqiyaasi yihudaa asaanne yerusalaame asaa , intte yerusalaamen de7iya yarshshiyoosan goynnanawu koshshees giidi , ayyo goynniyo xoqqa sohotanne yarshsho sohota diggirggido xoossaa i gidennee ?
&quot; &quot; ane ha77i haaya ! yaada ta godaa asoore kawuwaara naasetta . neeni togganawu danddayiya , gidiya asa demmikko , naa77u sha7u parata taani neeyyo immana .
neeni gibxxeti paraasatanne paraa gaareta taayyo yeddana gaada ammanikkonne , ta godaa olanchchatu halaqatuppe issi laafiyaagaakka zaaranawu danddayakka .
hegaa bollikka qassi , taani ha77i tumu godaa azazoy baynnan ha biittaa xayssanawu kiyidanaa ? goday ba huuphen tana , ba , he biittaa baada , olada bashsha yaagidi odiis &quot; yaagees yaagite &quot; yaagiis .
hegaappe guyyiyan , hilqqiyaa na7ay eliyaaqiimi , sheebininne yo7aahi asooretu gadaawaa hagaadan yaagidosona; &quot; nuuni birshshettaa eriyo gishshawu , hayyanaa neeni nuuyyo ne ashkkaratuyyo sooriyaa qaalan oda . dirssaa gimbbiyaa huuphiyan de7iya asay siyenna mala , ibraawetto qaalan nuuyyo odoppa &quot; yaagidosona .
shin gadaaway zaarettidi , &quot; ha qaalata taani inttessinne intte godaa xalaalaassi yootanawu tana ta goday kiittideeyye ? inttenaara issippe bantta shiyaa maanawunne bantta sheeshshaa uyanawu de7iya , ha dirssaa gimbbiyaa bolli uttida asaassaara ubbawu odanaassa gidenneeyye ? &quot; yaagiis .
hegaappe guyyiyan , asooretu gadaaway denddi eqqidi , ba qaalaa xoqqu oottidi , ibraawetto qaalan hagaadan yaagiis; &quot; asoore kawoy wolqqaamay inttena giyoobaa siyite !
kawoy inttena hagaadan yaagees; hizqqiyaasi inttena cimmoppo; ayssi giikko , i inttena ta kushiyaappe wotti ekkanawu danddayenna .
i inttena , &quot; goday tuma nuna ashshana; ha katamaykka asoore kawuwaa kushiyan gelenna &quot; yaagidi inttena godan ammanttoppo yaagees .
&quot; ee , intte hizqqiyaasi odiyoobaa siyoppite . asoore kawoy inttena , tanaara sigettite; haa taakko kiyite . yaatikko intte ubbaykka intte woyniyaa teeraappenne intte balasiyaa teeraappe miishshana; intte bookkido ollaappekka haattaa uyishshana .
hegaappe guyyiyan , taani yaada , inttena intte biittaa milatiya biitti ekkada efaana . he biittay kattinne woyne eessi , oyttinne woyne ataakilttee kumido biitta; wogaraynne mattaa eessaynne kumido biitta . intte taayyo azazettikko , paxa de7ana; hayqqekketa yaagees . &quot; hizqqiyaasi inttena , goday nuna ashshana yaagidi cimmiyoogaa siyoppite .
dere asatu xoossatuppe ba biittaa asoore kawuwaa kushiyaappe ashshida xoossi de7iiyye ?
hamaata xoossatinne arifaada xoossati awan de7iyoonaa ? safariwayma , henaa7anne iiwa xoossati awan de7iyoonaa ? eti samaariyaa ta kushiyaappe wotti ekkidonaa ?
ha biittatu xoossatu ubbaa giddon ba biittaa ta kushiyaappe ay xoossi ashshidoogaa shin , goday yerusalaame ta kushiyaappe ashshanee ? &quot; yaagiis .
shin asay issi qaalanne ayyo zaarennan co77u giis . ayssi giikko , kawoy eta , &quot; ayyo aynne zaaridi odoppite &quot; yaagi wottiis .
hegaappe guyyiyan , hilqqiyaa na7ay kawo keettan aawatiya eliyaaqiimi , waanna xaafee sheebininne taarikiyaa xaafee asaafa na7ay yo7aahi bantta maayuwaa pooshshidi , hizqqiyaasakko biidosona; biidi asooretu gadaaway giidobaa ubbaa ayyo odidosona .
kawoy hizqqiyaasi hegaa siyido wode , ba maayuwaa pooshshiis; pooshshidi waaruwaa maayidi , godaa beeta maqidasiyaa geliis .
kawo keettan aawatiya eliyaaqiimi , waanna xaafee sheebininne cima qeeseti waaruwaa maayidi , amoxa na7aa hananabaa yootiya isiyaasakko baana mala kiittiis .
kiittin eti isiyaasakko biidi , &quot; hizqqiyaasi hagaadan yaagees; hachchi gallassay meto gallassa , seera gallassanne yeella gallassa . hegeekka na7i yelettanawu wodee gakkin , bannakkada yelanawu maccaaseessi wolqqi xayiyoogaa mala .
de7o xoossaa cayanaadan , a goday , asoore kawoy , kiittido gadaawaa qaalaa ubbaa goday , ne xoossay siyennan aggenna . qassi goday , ne xoossay he siyido qaalaa daafan a qaxxayennan aggenna . hegaa gishshawu , nu asaa giddon palahi attanaageetussi woossa ! yaagees &quot; yaagidosona .
kawuwaa hizqqiyaasa ashkkarati isiyaasakko yiido wode ,
isiyaasi eta hagaadan yaagiis; &quot; intte godaassi hagaadan yaagidi odite; goday nena , &quot; asoore kawuwaa ashkkarati tana cayishin , neeni siyido cashshaa qaalaassi yayyoppa .
be7a , oduwaa siyidi , i ba biitti simmana mala , taani a giddon issi ayyaanaa wottana . yaatada i ba biitti biidi , yan bisuwan i hayqqanaadan taani a oottana &quot; yaagees yaagite &quot; yaagiis .
asoore kawoy laakisha katamaappe denddidi biichchidoogaa asooretu gadaaway siyidi , guyye simmiis . simmidi kawoy liibina kataman olettiyaagaa demmiis .
kawoy sanaakireebi , &quot; toophphiyaa kawoy tirihaaqi nena olanawu yiis &quot; yaagiyo oduwaa siyiis . siyidi hizqqiyaasassi hagaadan yaagidi kiittiis;
&quot; yihudaa kawuwawu hizqqiyaasaa , neeni ammanettiyo xoossay nena , yerusalaamee asoore kawuwaa kushiyan gelenna yaagidi cimmoppo .
be7a , asoore kawoti biittata ubbaa muleera xayssidi , eti oottidobaa neeni siyadasa . yaatin neeni attuutee ?
beni ta mayzza aawati bashshido biittatu xoossati , hegeetinne gozaana , kaaraanenne rexeefa biittatu xoossatinne talassaaran de7iya edene asaa xoossati he biittata bashshaappe ashshidonaa ?
hamaata kawoy , arifaada kawoy , safariwayma kawoy , henaa7a kawoynne iiwa kawoy awan de7iyoonaa ? &quot; yaagidi kiittiis .
hizqqiyaasi dabddaabbiyaa kiitettida asatuppe ekkidi nabbabiis . nabbabido dabddaabbiyaa godaa beeta maqidasiyaa ekki efiidi , godaa sinttan micciis .
yaatidi godaa hagaadan yaagidi woossiis; &quot; abeet godawu , kiruubetuppe gidduwan uttiya israa7eela xoossawu , sa7aa kawotettatu ubbaa bolli ne xalaalay xoossaa . saluwaanne sa7aa neeni medhdhadasa .
abeet godawu , ne hayttaa haa yeggada siya . abeet godawu , ne ayfiyaa pogada xeella . nena , de7o xoossaa cayanawu sanaakireebi kiittido qaalaa siya .
abeet godawu , asoore biittaa kawoti kawotettatanne eta biittaa bashshidoogee ee tuma .
eta xoossata taman xuuggi xayssidosona; ayssi giikko , eta xoossati wonikka asa kushee massidi kessido mittanne shuchchanne gidiyo gishshawu , tumu xoossata gidokkona; hegaa gishshawu , eti eta xayssidosona .
abeet godawu , ne xalaalay xoossaa gidiyoogaa sa7aa kawotettati ubbay erana mala , ha77i simmi , godawu , nu xoossawu , neeni nuna a kushiyaappe wotta ekka ! &quot; yaagidi woossiis .
hegaappe guyyiyan , amoxa na7ay isiyaasi hizqqiyaasassi hagaadan yaagidi kiittiis; &quot; goday israa7eela xoossay hagaadan yaagees; neeni asoore kawuwaa sanaakireeba gaasuwan tana woossido woosaa siyaas yaagees .
goday sanaakireebabaa hagaadan yaagidi haasayees; &quot; xiyoonen de7iya asay nena karees; yerusalaame asay ba huuphiyaa qaattidi , nena qoosees .
&quot; neeni cayidoogeenne toochchidoogee oonee ? neeni o bollan ne qaalaa xoqqu oottada haasayadii ? qassi otoruwan oona xoqqu gaada xeelladii ? hegaa neeni oottidoy ta bollaana , israa7eela geeshshaa bollaana gidennee !
neeni kiittido asatu baggaara godaa cayadasa . qassi hagaadan yaagadasa; &quot; taani taayyo de7iya cora paraa gaaretun xoqqa deretu huuphiyaa , liibaanoosa deriyaa kiikiyaa kiyaas . kiyada ubbaappe aduqqiya zigatanne ubbaappe lo77iya xiiddata qanxxaas . taani ayyo wurssetta gaxaanne tuujjuma woraa gakkaas .
taani allaga biittatun haatta ollata bookkada , haattaa etappe uyaas . gibxxe biittan goggiya haatta ubbaa taani ta tohuwaa gomppan yedhdhada melissaas &quot; yaagadasa .
&quot; daro wodiyaappe kase neeni gimbbettida katamata qoqqofada , shuchcha keela kessana mala , taani qofaa qachcha wottidoogaa neeni erabeykkii ? taani ha77i poliyo halchchota beni halchcha wottaas .
hegaa gishshawu , eta asaayyo wolqqay ixxin , eti kawuyyidosonanne yeellatidosona . eti gade maataa mala; goshshan mokkida carshshaa mala . eti keettaa huuphiyan mokkiya sharafaadaaninne ka77ennan de7ishin , leegee miido kattaadan hanidosona .
&quot; shin neeni uttiyoosaa , kiyiyoosaa , geliyoosaanne ta bolli neeni hanqqettido hanqquwaa taani erays .
neeni ta bolli hanqqettido gishshawunne ne otoruwaakka taani siyido gishshawu , taani ne siiriyan ta dafuwaa aattana; ne doonankka ta bixaalaa barssana . yaatada ne yiido ogiyaara taani nena guyye zaarana yaagees &quot; yaagiis .
hegaappe guyyiyan , isiyaasi kawuwaa hizqqiyaasa hagaadan yaagiis; &quot; hagee polettanaagawu neeyyo malaatay hagaa: ha laytti intte azabba mokkida kattaa maana; laytti qassi ha laytti mokkidaagaa azabbaa maana . shin kaalla laytti intte intte huuphen zeritenne cakkite; woyniyaa turaakka tokkitenne a teeraa miite .
yihudaa asaa atettati xaphuwaa duge yeddidi , bollan ayfiyaa ayfiya mittaa mala gidana .
ayssi giikko , wuriiddi attidaageeti yerusalaameppe , palahidaageetikka xiyooneppe kiyana . ubbaappe wolqqaama godaa mishoy hegaa oottidi polana .
&quot; hegaa gishshawu , asoore kawuwaabaa goday hagaadan yaagees; asoore kawoy ha katamaa gelenna; woykko hagan ba wonddafiyaa dukkenna . i ba gonddalliyaa oyqqidi , ha katamaa sintti aadhdhenna; woykko qassi katamaa yuushuwaa biittaa dooriyan diddiqenna .
asoore kawoy ba yiido ogiyaara guyye simmana; i ha katamaa gelenna . taani goday hagaa odaas .
taani ta bonchchuwaa gishshawunne ta ashkkaraa daawita gishshawu , ha katamaa boshissennan ashsha ekkana yaagees &quot; yaagiis .
he gallassi qammi godaa kiitanchchay kiyidi , asoore asay dunkkaanidosan issi xeetanne hosppun tammanne ichchashu sha7u attumaasaa woriis . yaatin asay maallado suuridi be7iyo wode , hayqqida asaa ahay hegan kumiis .
hegaa gishshawu , asoore kawoy sanaakireebi denddidi , guyye simmi biidi , nanawe kataman uttiis .
issi gallassi sanaakireebi ba xoossaa nisirooka eeqaa keettan goynniiddi de7ishin , a naati adiraamelekinne sar77eexeri bisuwan a woridosona . woridi araaraate giyo biitti baqatidosona . a na7ay asaarihi a sohuwan kawotiis .
he wode kawoy hizqqiyaasi harggidi , hayqqana matiis . yaanidaashin amoxa na7ay hananabaa yootiya isiyaasi akko biidi , &quot; goday nena , neeni hayqqaasappe attin paxakka; hegaa gishshawu , ne keettaa giigissa yaagees &quot; yaagiis .
yaagin hizqqiyaasi godaakko simmi zin77idi , godaa woossiis .
woossiiddi , &quot; abeet godawu , taani ne sinttan tumatettaaninne kumetta wozanan hemettidoogaanne qassi nena ufayssiyaabaa oottidoogaa taayyo neeni hassayana mala , taani nena woossays &quot; yaagidi woossiis . woossiiddi hizqqiyaasi keehi mishettidi yeekkiis .
isiyaasi kawuwaa sinttappe kiyiis; kiyidi kawo keettaa dabaabaappe kanttidi biichchennan de7ishin , godaa qaalay hagaadan yaagiiddi , akko yiis .
yiidi , &quot; guyye simmada ba; baada ta asaa kaalettiya hizqqiyaasayyo hagaadan yaagada oda; goday , ne mayzza aawaa daawita xoossay hagaadan yaagees; &quot; taani ne woosaa siyaas; ne afuttaakka be7aas . taani nena pattana; heezzu gallassaappe guyyiyan , neeni pude godaa beeta maqidasiyaa baana .
ne layttaa bolli taani neeyyo tammanne ichchashu layttaa gujjana . taani nenanne ha katamaanne asoore biittaa kawuwaa kushiyaappe ashshana . taani ta bonchchuwaa gishshawunne ta ashkkaraa daawita gishshawu , ha katamaayyo olettada ashshana &quot; yaagees yaaga &quot; yaagiis .
hegaappe guyyiyan isiyaasi , &quot; balasiyaa teeraa daaxxidi , a kixaa bolli wottite . yaatikko i paxana &quot; yaagiis .
hizqqiyaasi isiyaasa , &quot; goday tana pattanaagawunne taani heezzantto gallassi godaa beeta maqidasiyaa pude baanaagawu malaatay aybee ? &quot; yaagidi oychchiis .
oychchin isiyaasi , &quot; goday ba giido qaalaa polanaagawu neeyyo malaataa immana . simmi neeni hagaappe awugaa dooray ? hagee kuway tammu xekkata sinttawu baanaagaa doorayyye , tammu xekkata hagaappe guyye simmanaagaa dooray ? &quot; yaagidi oychchiis .
yaatin hizqqiyaasi a , &quot; kuway sinttawu baanaagee metenna; hegaappe kuway guyye simmanaadan ootta &quot; yaagiis .
hegaappe guyyiyan , hananabaa yootiya isiyaasi godaa woossiis; woossin goday kawoy akaazi gimbbissido xekkata kuwayida kuwaa tammu xekkata he sohuwaappe guyye zaariis .
he wode baladaana na7ay , baabiloone kawoy , marodaaki baladaani hizqqiyaasi harggidoogaa siyido gishshawu , dabddaabbiyaanne imuwaa hizqqiyaasayyo yeddiis .
yeddin hizqqiyaasi kiitettidi yiida asata mokkiis . yaatidi ba buquraa minjjiyo keettan de7iya biraa , worqqaa , sawuwaa , al77o zaytiyaa , ba ola miishshaanne ba buquraa minjjiyo keettan de7iyaabaa ubbaa eta bessiis . ba son woykko ba kawotettaa giddon de7iyaabaa ubbaappe hizqqiyaasi eta bessennan aggidobi aybinne baawa .
hegaappe guyyiyan , hananabaa yootiya isiyaasi kawuwaa hizqqiyaasakko yiidi , &quot; ha asati woygidonaa ? eti awuppe yiidonaa ? &quot; yaagidi oychchiis . oychchin hizqqiyaasi , &quot; eti taakko haaho biittaappe , baabilooneppe yiidosona &quot; yaagiis .
isiyaasi qassikka , &quot; eti ne son ay ay be7idonaa ? &quot; yaagiis . yaagin hizqqiyaasi , &quot; eti ta son de7iya ubbabaa be7idosona; ta buquraa minjjiyo keettan de7iyaabaappe taani eta bessabeennabi aybinne baawa &quot; yaagiis .
hegaappe guyyiyan , isiyaasi hizqqiyaasa , &quot; goday giyoobaa siya .
i hagaadan yaagees; ne kawo keettan de7iyaabay ubbabaynne ne mayzza aawati hachchi gakkanaashin shiishshidobay ubbabay muleera omoodettidi , baabiloone biitti baana gallassati yaana; appe aybinne attenna .
qassi neeyyo yelettana , ne ashonne ne suuttanne gidiya ne attuma zaretuppekka omoodettidi baana; biidi baabiloone kawo keettan mureessa gididi oottana yaagees &quot; yaagiis .
yaagin hizqqiyaasi zaaridi , &quot; neeni odido godaa qaalay lo77o &quot; yaagiis . ayssi giikko , hizqqiyaasi , &quot; taani de7ido layttan saroynne woppay de7ana gidennee &quot; yaagidi qoppiis .
hizqqiyaasi hanido harabay , a minotettaynne haatta zeeridi , biitta giddoora waaruwan katamaa i gelissidobay yihudaa kawotu taarikiyaa maxaafan xaafetti uttiis .
hizqqiyaasi hayqqidi , ba mayzzan gayttiis; a sohuwan a na7ay minaasee kawotiis .
minaasee kawotiyo wode layttay ayyo tammanne naa77a; i yerusalaamen ishatamanne ichchashu laytta kawotiis . a aayee sunttay hefxxiibo .
goday israa7eela asaa sinttappe laaggidi kessido asatu de7uwaa wogaa , he sheneyiyaagaa qullidi , minaasee godaa sinttan iitabaa oottiis .
a aaway hizqqiyaasi laalido , goynniyo xoqqa sohota i zaarettidi keexxiis; israa7eela kawoy akaabi oottidoogaadan , ba7aala giyo xoossaassi yarshshiyo sohotanne asheero giyo xoossee misileta medhdhiis . qassi saluwaa xoolinttetu ubbaayyookka goynniisinne etawu oottiis .
goday kase , &quot; taani ta sunttaa yerusalaamen xeesissana &quot; yaagi wottido godaa beeta maqidasiyan hara xoossatussi yarshshiyo sohota giigissiis .
godaa beeta maqidasiyan de7iya naa77u dabaabatun saluwaa xoolinttetu ubbawu yarshshiyo sohota giigissiis .
ba yelido na7aa taman xuuggidi yarshshiis . i ba huuphenkka bitiyaagaanne gojiyaagaa gididi , shareechchotanne moytilliyaa haasayissiyaageeta zoriyaa oychchiis . godaa sinttan daro iitabaa oottidi , a hanqqetissiis .
asheero giyo xoossee misiliyaa , masetti kiyidaagaa ehiidi , godaa beeta maqidasiyaa giddon essiis . he beeta maqidasee , goday daawitanne a na7aa solomona , &quot; israa7eela zare ubbaa giddoppe taani doorido ha beeta maqidasiyaaninne yerusalaamen taani ta sunttaa merinawu xeesissana .
israa7eela asaa taani azazido azazo ubbaanne ta ashkkaray muusee etawu immido higgiyaa ubbaa naagidi oottikko , taani eta mayzza aawatuyyo immido biittaappe eta denttada toylayikke &quot; yaagi wottido beeta maqidasiyaa .
shin asay siyennan ixxiis . goday israa7eela asaa sinttappe xayssido dere asaagaappekka aadhdhiya iitaa oottana mala , minaasee eta balettiis .
goday hananabaa yootiya ba ashkkaratu baggaara hagaadan yaagiis;
&quot; yihudaa kawoy minaasee ha tuna oosuwaa oottiis; baappe kase de7ida amoore asaa ubbaa nagaraappekka aadhdhiya iitaa oottiis; yihudaa asaa ba medhdhido eeqaa misiliyaayyo goynissidi , nagaraa ootissiis . i hegaa oottido gishshawu ,
taani goday israa7eela xoossay hagaadan yaagays; siyiya asa ubbaa hayttawu iitiya bashshaa taani yerusalaame bollinne yihudaa bolli ehaana hanays .
taani samaariyaa bolli goochchido wodoruwaa , yerusalaame bolli goochchana; akaaba so asaa bolli yeddido tumbbiyaakka , yerusalaame bolli yeddana . issi asi keriyaa qucci gufanttidi melissiyoogaadan , taani yerusalaame quccada gufanttana .
ta asaappe attidaageeta taani haassana; taani eta eta morkketu kushiyan aattada immana . eta morkketi ubbay eta oyqqananne bonqqana .
eta mayzza aawati gibxxeppe kiyoosappe doommidi , hachchi gakkanaashin , eti ta sinttan iitabaa oottido gishshawunne tana hanqqetissido gishshawu , taani hagaadan oottana yaagays &quot; yaagiis .
minaasee yihudaa asaa godaa sinttan nagaraa ootissidoogaa bollikka gujjidi , xillo asaa woriis; woridi yerusalaamen ha gaxaappe ya gaxaa gakkanaashin , suuttaa kunttiis .
minaasee hanido harabay , i oottidobay ubbaynne i oottido nagaraabay yihudaa kawotu taarikiyaa maxaafan xaafetti uttiis .
minaasee hayqqidi , ba mayzzan gayttiis; yaanidi ba keettaa matan de7iya uzza ataakilttiyaa sohuwaa giyoosan moogettiis . a sohuwan a na7ay amooni kawotiis .
amooni kawotiyo wode , layttay ayyo laatamanne naa77a; i yerusalaamen naa77u laytta kawotiis . a aayee sunttay mashulemeeto; a yaaxiba kataman de7iya haruuxa na7iyo .
a aaway minaasee oottidoogaadan , amoonikka godaa sinttan iitabaa oottiis .
i ba aaway hemettido ogiyan ubban hemettiis; ba aaway oottido eeqatussi ikka oottiisinne etassi goynniis .
godaa , ba mayzza aawatu xoossaa aggi bayiis; godaa ogiyankka i hemettibeenna .
amoona oosanchchati a bolli maqettidi , a kawo keettan a woridosona .
hegaappe guyyiyan , yihudaa asati kawuwaa amoona bolli maqettida ubbata woridosona . woridi amoona sohuwan a na7aa yoosiyaasa kawoyidosona .
amooni hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
amooni uzza ataakilttiyaa sohuwaa giyoosan de7iya ba duufuwan moogettiis; a sohuwan a na7ay yoosiyaasi kawotiis .
yoosiyaasi kawotiyo wode , layttay ayyo hosppuna; i yerusalaamen hasttamanne isiini laytta kawotiis . a aayee sunttay yidiido; a boxiqaata giyo kataman de7iya adaaya na7iyo .
yoosiyaasi godaa sinttan suurebaa oottiis; ushachchi haddirssi geennan ba mayzza aawaa daawita ogiyan ubban hemettiis .
kawoy yoosiyaasi ba kawotido tammanne hosppuntta layttan , mashulaama na7aa na7aa , axaaliyaa na7aa , waanna xaafiyaa saafaana godaa beeta maqidasiyaa hagaadan yaagidi kiittiis;
&quot; asay beeta maqidasiyaa ehin , beeta maqidasiyaa penggiyaa naagiyaageeti asaappe shiishshido miishshaa qoodanaadan , qeese ubbatu halaqaa hilqqiyaakko ba .
qeese ubbatu halaqay miishshaa godaa beeta maqidasiyaa bottokonissiya halaqatussi sheedhdhana mala oda . etikka beeta maqidasiyaa bottokoniya oosanchchatuyyo ,
anaaxetuyyo gimbbiyaageetuyyoonne shuchchaa massiyaageetuyyo qanxxona . qassi beeta maqidasiyaa bottokonanawu , mittaanne qoo7ettida shuchchaa shammiyaageetuyyo qanxxona .
he oosuwaa wochchiyaageeti ammanettiya asa gidiyo gishshawu , eta kushiyan gelida miishshan ay ay oottidaakko , eta oychchanawu koshshenna &quot; yaagiis .
hegaappe guyyiyan , qeese ubbatu halaqay hilqqee waanna xaafiyaa saafaana , &quot; higgiyaa maxaafaa godaa beeta maqidasiyan demmaas &quot; yaagiis . yaagidi maxaafaa saafaanayyo immiis; immin saafaani ekkidi nabbabiis .
waanna xaafee saafaani kawuwaakko simmidi biidi , &quot; beeta maqidasiyan de7iya miishshaa ne oosanchchati wurssi ekkidi , beeta maqidasiyaa bottokonissiya halaqatuyyo immidosona &quot; yaagidi yootiis .
qassikka waanna xaafee saafaani kawuwaa , &quot; qeesee hilqqee taayyo maxaafaa immiis &quot; yaagiis; yaagidi kawuwaa sinttan he maxaafaa nabbabiis .
nabbabin kawoy higgiyaa maxaafan de7iya qaalaa siyido wode , azzanidi ba maayuwaa pooshshiis .
hegaappe guyyiyan , kawoy qeesiyaa hilqqiyaa , saafaana na7aa ahiqaama , mikaaya na7aa akiboora , waanna xaafiyaa saafaananne kawuwaa oosanchchaa asaaya hagaadan yaagidi azaziis;
&quot; biite; biidi ta gishshaa , ha asaa gishshaanne yihudaa ubbaa gishshaa , ha beettida maxaafaa qaalaabaa ane godaa oychchite . ayssi giikko , nuussi xaafettida ubbabaa oottanawu , nu mayzza aawati ha maxaafaa qaalaayyo azazettibeenna gishshawu , nu bolli suullida godaa hanqqoy keehippe daro &quot; yaagiis .
yaagin qeesee hilqqee , ahiqaami , akiboori , saafaaninne asaayi hananabaa yootiya hulddo giyo mishiriyo oychchanawu biidosona . huldda harihaasa na7aa tiiqiwa na7aa , beeta maqidasiyaa maayuwaa naagiya shaaluuma maccaasiyo . a yerusalaamen naa77antto shuchchan de7awusu . he biida asati iira haasayidosona .
haasayin huldda eta , &quot; goday israa7eela xoossay , inttena taakko kiittida bitaniyaayyo yootite yaagees .
goday hagaadan yaagees; be7ite , yihudaa kawoy nabbabido maxaafan xaafettida iita qaalaa ubbaa taani ha sohuwaa bollinne ha sohuwan de7iya asaa bolli ehaana hanays .
eti tana aggidi , hara xoossatuyyo ixaanaa cuwayidosona; yaatidi eti bantta kushiyan oottidoban ubban tana hanqqetissidosona . hegaa gishshawu , ta hanqqoy ha sohuwaa bolli eexxi kiyiis; to7anawu danddayenna yaagees .
&quot; godaa oychchanawu inttena kiittida kawuwaa hagaadan yaagite; goday israa7eela xoossay neeni siyido qaalaabaa hagaadan yaagees;
&quot; taani ha sohuwaa bollinne ha sohuwan de7iya asaa bolli , taani inttena xayssananne baysa kessana gaada haasayidoogaa neeni siyido wode , ne wozanay shuggin , ta sinttan ne huuphiyaa kawushshido gishshawunne ne maayuwaa pooshshada , ta sinttan yeekkido gishshawu , taani ne woosaa siyaas .
hegaa gishshawu , taani nena saruwan ne mayzzan gattana; neeni saro moogettana . taani ha sohuwaa bollinne ha sohuwan de7iya asaa bolli ehaana iitabaa ne ayfee be7enna &quot; yaagees yaagite &quot; yaagaasu . yaagin eti biidi , ha haasayettidabaa kawuwaayyo yootidosona .
hegaappe guyyiyan , kawoy yoosiyaasi kiittidi , yihudaa cimatanne yerusalaame cimata ubbaa i shiishshiis .
kawoy godaa beeta maqidasiyaa pude kiyiis; yihudaa asay ubbay , yerusalaamen de7iya asay ubbay , qeesetinne hananabaa yootiyaageeti , guuttaappe gitaa gakkanaashin , asay ubbay aara issippe godaa beeta maqidasiyaa pude kiyidosona . kiyin godaa beeta maqidasiyaappe beettida maachchaa maxaafaa qaalaa ubbaa kawoy eti siyishin nabbabiis .
hegaappe guyyiyan , kawoy tuussaa matan eqqidi , eti godaa ogiyan hemettanawunne , a higgiyaa , a wogaanne a azazuwaa ba kumetta wozanaaninne ba kumetta shemppuwan naaganawu , qassi ha maxaafan xaafettida maachchaadan oottanawu godaa sinttan geppiis . yaatin asay ubbaykka maachchaa naaganawu geppiis .
hegaappe guyyiyan , kawoy qeese ubbatu halaqaa hilqqiyaa , appe garssaara de7iya qeesetanne penggiyaa naagiyaageeta ba7aalayyo , asheeriyyoonne saluwaa xoolinttetuyyo goynnanawu giigissido miishshata ubbaa beeta maqidasiyaappe kessanaadan azaziis . kawoy hegeeta yerusalaameppe gaxi kessidi , qediroona zanggaaran xuuggiis; xuuggidi bidinttaa beeteele efiis .
yihudaa katamatuuninne yerusalaame yuushuwan de7iya xoqqa sohotun ubban ixaanaa cuwayanaadan yihudaa kawoti sunttido eeqatu qeeseta ubbaa oosuwaappe kessiis . ba7aalayyo , awaayyo , aginaayyo , xoolinttetuyyoonne saluwan de7iya hara meretatuyyo ixaanaa cuwayiyaageeta ubbaa diggiis .
asheero giyo xoossee misiliyaa godaa beeta maqidasiyaappe ekkidi , yerusalaame katamaappe gaxi kessidi , qediroona zanggaaraa efiis . efiidi yan xuuggiis; xuuggidoogaa liiqissi gaaccidi , xiille kessiis . yaatidi he buhiyaa dere asaa makkaanaa bolli laaliis .
godaa beeta maqidasiyaa giddon goyno woga oottidi , attumaasati attumaasatuura shaaramuxiyo keettata qoliis; he keettatun maccaasay asheero giyo xoosseeyyo magalashuwaa suqqees .
yoosiyaasi qeeseta ubbaa yihudaa katamatuppe ehiis; ehiidi kase qeeseti ixaanaa cuwayido xoqqa sohota , gebaa7appe biidi berssaabeha gakkanaashin de7iyaageeta tunissiis . katamaa haariya yaasu penggiyaa giyo penggiyaa geliyoosaappe haddirssa baggaara de7iya goynniyo sohotakka qoqqofiis .
xoqqa sohuwaa qeeseti yerusalaamen godaassi yarshshiyoosaa pude yookkona; shin eti hara qeesetuura issippe irshshoy gelibeenna oyttaa moosona .
kawoy yoosiyaasi hinnooma zanggaaran de7iya toofeeta giyo yarshsho sohuwaa tunissiis . yaatidi molooka giyo xoossawu issi asinne ba attuma na7aa woykko ba macca na7iyo taman yarshshennaadan teqqiis .
yihudaa kawoti godaa beeta maqidasiyaa geliyo penggiyan awaayyo dummayi wottido parata diggiis . awaa parati naataani-meleka giyo halaqaa kifiliyaa matan de7iya dabaaban de7oosona . hegaappe guyyiyan , awaayyo dummayi wottido paraa gaareta yoosiyaasi taman xuuggiis .
akaaza keettaa pooqiyaa bollan yihudaa kawoti giigisissido yarshsho sohotanne minaasee godaa beeta maqidasiyaayyo de7iya naa77u dabaabatu giddon giigissido yarshshiyoosata kawoy yoosiyaasi qoliis . eta he sohuwaappe diggidi kinchcherettiis; kinchcherettidi suuppaa qediroona zanggaaran oliis .
qassikka kawoy yerusalaame katamaappe arshsho baggaara dabira zayte giyo deriyaappe tohossa baggan de7iya goynniyo xoqqa sohota tunissiis . he xoqqa sohoti israa7eela kawoy solomoni sidoonatu xoossee asttaarootiyyo , moo7aabatu xoossaa kamooshayyoonne , amoonatu xoossaa molookayyo , he tuna xoossatuyyo goynnanawu giigissido xoqqa sohota .
kawoy yoosiyaasi goynniyo shuchcha tuussatakka mentterettidi , asheero giyo xoossee misiletakka qanxxerettiis . yaatidi eti eqqido sohuwan hayqqida asaa meqettaa kunttiis .
qassi israa7eela asaa nagaraa ootissida nabaaxa na7ay iyorbbaami beeteelen xoqqa sohuwan giigissido yarshshiyoosaa kawoy yoosiyaasi qoliis . qolidi he yarshshiyoosaa shuchchatakka mentterettidi , xiille kessiis; asheeri misiliyaakka xuuggiis .
hegaappe guyyiyan , yoosiyaasi yuushuwaa xeellidi , keraa lanqqiyan de7iya duufota be7iis; be7idi meqettata duufotuppe kessidi , yarshshiyo sohuwaa bolli wottidi , taman xuuggiis . yaatidi yarshshiyo sohuwaa tunissiis . hegee hanidoogee xoossaa asi kase awaajjido godaa qaalaa maaraana .
hegaappe guyyiyan kawoy , &quot; ha beettiyaagee o duufoo ? &quot; yaagidi oychchiis . oychchin beeteele katamaa asati , &quot; yihudaappe yiidi , beeteele yarshshiyo sohuwaa bolli ha77i neeni ootta simmiyoogee polettanaagaa kasetidi odida xoossaa asa duufuwaa &quot; yaagidi yootidosona .
kawoy , &quot; aggi bayite; issi asinne a meqettaa sohuwaappe qaattoppo &quot; yaagiis . hegaa gishshawu , samaariyaappe yiida hananabaa yootiya bitaniyaa meqettaara issippe a meqettaa bochchennan aggi bayidosona .
israa7eela kawoti samaariyaa katamatun ootissidi , godaa hanqqetissido , goynniyo xoqqa sohota yoosiyaasi diggiis; beeteelen oottidoogaadan , etakka oottiis .
i he xoqqa sohotun oottiya qeeseta ubbaa yarshshiyoosaa bolli woriis; qassi he yarshshiyoosaa bolli asaa meqettaa xuuggiis . hegaa ubbaa oottidi , yerusalaame simmiis .
hegaappe guyyiyan , kawoy asaa ubbaa , &quot; ha maachchaa maxaafan xaafettidoogaadan godaayyo intte xoossaayyo paasikaa baalaa bonchchite &quot; yaagidi azaziis .
israa7eela haariya daannatu wodeppe doommidi , israa7eela kawotu wodiyaaninne yihudaa kawotu wodiyan ubban hagaa mala paasikaa baalay mulekka bonchchetti erenna .
shin kawoy yoosiyaasi kawotido tammanne hosppuntta layttan yerusalaame kataman godaa bonchchanawu ha paasikaa baalay godaayyo bonchchettiis .
qassi qeesetu ubbaa halaqay hilqqee godaa beeta maqidasiyan beettida maxaafan xaafettida higgiyaa qaalaa minttanaadan , iita ayyaanaa xeesiyaageetanne shareechchota , so giddo eeqaa misileta , eeqa miishshatanne yihudaa biittaaninne yerusalaame kataman beettida hara sheneyiyaabata ubbaa yoosiyaasi xayssiis .
muuse higgiyaadan ba kumetta wozanan , ba kumetta shemppuwaaninne , ba kumetta wolqqan godaakko simmidaban yoosiyaasa mala kawoy , appe kase gidin , appe guyye gidin , mulekka denddibeenna .
gidikkonne minaasee godaa hanqqetissanawu oottido iita ooso ubbaa gishshawu , goday yihudaa bolli hanqqettido ba hanqquwaa teegaappe simmibeenna .
hegaa gishshawu goday , &quot; taani israa7eela ta sinttappe diggidoogaadan , yihudaakka ta sinttappe diggana; taani doorido katamaa , yerusalaamenne taani , ta sunttay hagan de7ana giido ha beeta maqidasiyaa diggana &quot; yaagiis .
yoosiyaasi hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
yoosiyaasa wode gibxxe kawoy nakoy , asoore biittaa kawuwaa olan maaddanawu efiraaxiisa shaafaa biis . biishin kawoy yoosiyaasi aara olettanawu ba olanchchata ekkidi kiyiis; shin kawoy nakoy aara magiddon gayttidi , a woriis .
worin a ashkkarati a ahaa paraa gaariyan wottidi , magiddoppe yerusalaame ehiidosona; ehiidi a duufuwan a moogidosona . hegaappe guyyiyan , he biittaa asati yoosiyaasa na7aa yo7akaaza dooridosona; dooridi a aawaa sohuwan a tiyidi kawoyidosona .
yo7akaazi kawotiyo wode , layttay ayyo laatamanne heezza; i yerusalaamen heezzu agina kawotiis . a aayee sunttay hamuxaalo; a liibina kataman de7iya ermmaasa na7iyo .
ba mayzza aawati oottidoogaadan , yo7akaazi godaa sinttan iitabaa oottiis .
yo7akaazi yerusalaamen kawotennaadan gibxxe kawoy nakoy hamaata giyo biittan ribila giyoosan a qachchiis . qachchidi heezzu sha7anne oyddu xeetu kilo giraame deexxiya xaqara biraanne hasttamanne oyddu kilo giraame deexxiya worqqaa yihudaa asaa giirissiis .
kawoy nakoy yoosiyaasa na7aa eliyaaqiima a aawaa sohuwan kawoyiis; yaatidi a sunttaa yo7aqeema yaagidi laammiis . shin yo7akaaza gibxxe efiis; efin yo7akaazi yan hayqqiis .
yaatin yo7aqeemi kawoy nakoy oychchido giiraa biraanne worqqaanne ayyo immiis . he giiraa qanxxanawu yo7aqeemi he biittaa asay demmiyo keena biraappenne worqqaappe giiraa shiishshiis .
yo7aqeemi kawotiyo wode layttay ayyo laatamanne ichchasha; i yerusalaamen tammanne isiini laytta kawotiis . a aayee sunttay zabido; a ruuma kataman de7iya padaaya na7iyo .
yo7aqeemi ba mayzza aawati oottidoogaadan , godaa sinttan iitabaa oottiis .
yo7aqeema wode baabiloone biittaa kawoy naabukadanaxoori yihudaa bolli woraajjiis . yaatin yo7aqeemi ayyo heezzu layttaa haarettiis . hegaappe guyyiyan simmidi , naabukadanaxoora bolli makkaliis .
goday baabiloone biittaa ambbaanota , sooriyaa biittaa ambbaanota , moo7aaba biittaa ambbaanotanne amoona biittaa ambbaanota yo7aqeema bolli yeddiis; hananabaa yootiya ba ashkkaratu baggaara goday kase haasayidoogaadan , yihudaa biittaa bashshanaadan hageeta yeddiis .
kawoy minaasee oottido nagara ubbaa gishshawu ,
qassi xillo asaa suuttaa i gussidi , yerusalaamen kunttido gishshawu , goday yihudaa asaa ba sinttappe digganawu ha bashshaa yeddiis; goday minaaseyyo he nagaraa atto gaanawu koyibeenna .
yo7aqeemi hanido harabaynne i oottidobay ubbay yihudaa kawotu taarikiyaa maxaafan xaafetti uttiis .
yo7aqeemi hayqqidi , ba mayzzan gayttiis . a sohuwan a na7ay yo7aakiini kawotiis .
gibxxe biittaa kawoy naa77antto ba biittaappe denddidi , olawu yibeenna; ayssi giikko , gibxxe shaafaappe doommidi , biidi efiraaxiisa shaafaa gakkanaashin , gibxxe kawoy haarido biittaa ubbaa baabiloone kawoy ekkirggiis .
yo7aakiini kawotiyo wode layttay ayyo tammanne hosppuna; yo7aakiini yerusalaamen heezzu agina kawotiis . a aayee sunttay nahushtto; a yerusalaamiyaa elnnaataana na7iyo .
yo7aakiini ba aaway oottidoogaadan , godaa sinttan iitabaa oottiis .
he wode baabiloone kawuwaa naabukadanaxoora olanchchati yerusalaame yiidi , katamaa doggomi wottidosona .
doggomi uttidaashin , baabiloone kawoy naabukadanaxoori he katamaa yiis .
yihudaa kawoy yo7aakiini , a aayyiyaa , a ashkkarati , a halaqatinne kawo keettaa oosanchchati ubbati baabiloone kawuwaayyo kushiyaa immidosona . yo7aakiini kawotido hosppuntta layttan , baabiloone kawoy yo7aakiina qachchiis .
godaa beeta maqidasiyaaninne kawo keettan de7iya aquwaa ubbaa he sohuwaappe denttidi efiis . goday kase haasayidoogaadan kawoy solomoni godaa beeta maqidasiyan giigissido worqqa miishshata ubbaa baabiloone kawoy qanxxerettiis .
naabukadanaxoori yerusalaame asaa , halaqata ubbaa , olanchchata ubbaa , kushe hiillanchchata ubbaanne birataa qoxxiyaageeta ubbaa , muleera tammu sha7u asaa , yerusalaameppe omooddidi efiis; efin biittan hiyyeesa asa xalaalay attiis .
naabukadanaxoori yo7aakiina omooddidi , baabiloone efiis; aara kawiyo a aayyiyo , a maccaasata , a oosanchchatanne biittan de7iya gita asaa ubbaa ekkidi biis .
he asaappe laappun sha7ati olanchchata; issi sha7u asati dumma dumma kushe hiillanchchata; eti ubbaykka minonne olaa olettanawu danddayiyaageeta .
hegaappe guyyiyan , baabiloone kawoy yo7aakiina sohuwan a aawaa ishaa mataaniyaa kawoyiis . kawoyiiddi a sunttaa sedeqiyaasa yaagidi laammiis .
sedeqiyaasi kawotiyo wode , layttay ayyo laatamanne isiino; yerusalaamen i tammanne isiini layttaa kawotiis . a aayee sunttay hamuxaalo; a liibina kataman de7iya ermmaasa na7iyo .
yo7aqeemi oottidoogaadan , sedeqiyaasikka godaa sinttan iitabaa oottiis .
goday hanqqettido gishshawu , yerusalaame asaa bollinne yihudaa asaa bolli hagee haniis; wurssettan eta i ba sinttappe diggiis . sedeqiyaasi baabiloone kawuwaa bolli makkaliis .
makkalin sedeqiyaasi kawotido uddufuntta laytti , tammantta aginan , tammantta gallassi , baabiloone kawoy naabukadanaxoori ba olanchchata ubbaa ekkidi yiidi , yerusalaame dooddiis . a yuushuwankka biittaa keelaa diddiqiis .
sedeqiyaasi kawotido tammanne isiinintta layttaa gakkanaassi , katamay doodettidi gam77iis .
hegaa gaasuwan biittan koshay suullin , he laytti oyddantto aginan , uddufuntta gallassan he biittaa asaayyo miyoobi xayiis .
yaanidaashin katamaa yuushuwaa gimbbee issi baggaara qolettiis . qolettin baabiloone asay katamaa yuuyi aadhdhidi naagikkokka , yihudaa kawuwaa olanchchati mule ubbay qammi kawo ataakilttiyaa sohuwaa efiya ogiyaa oyqqidi , naa77u dirssaa gimbbeta issippe gattiya penggiyaara kiyidi baqatidosona . eti yorddaanoosa dilbbaakko simmidi biidosona;
shin baabiloone olanchchati kawuwaa yedettidi , yarkko dembbaa gattiiddi oyqqidosona . oyqqin a olanchchati ubbay appe shaahettidi laalettidosona .
hegaappe guyyiyan , eti a ribila kataman de7iya naabukadanaxoorakko efiidosona . efin baabiloone kawoy yan sedeqiyaasa bolli pirddiis .
sedeqiyaasa naata sedeqiyaasi xeellishin woridosona . hegaappe guyyiyan , a ayfeta wooci kessidi , sanssalatan a qachchidosona; yaatidi baabiloone biitti ekkidi efiidosona .
naabukadanaxoori baabiloonen kawotido tammanne uddufuntta laytti , ichchashantta aginan , laappuntta gallassi kawuwaa oosanchchatuppe issoy , kawuwaa naagiyaageetu halaqay naabuzaraadaani yerusalaame geliis .
gelidi godaa beeta maqidasiyaa , kawo keettaanne yerusalaamen de7iya keetta ubbaa xuuggiis; gita keetta giyo keetta ubbaa eetti wurssiis .
baabiloone olanchchati ubbay kawuwaa naagiyaageetu halaqaa azazuwan yerusalaame katamaa yuushuwan de7iya dirssaa gimbbiyaa ubbaa qolidosona .
naabuzaraadaani kataman attida asatanne yihudan attida asata , kaddidi baabiloone olanchchatun gayttida asatuurakka ubbaa oyqqidi , omooduwawu efiis .
shin naabuzaraadaani wurssetta hiyyeesatuppe amaridaageeta woyniyaa turaa tokkanaadaaninne gadiyaa goyanaadan yihudan ashshiis .
baabiloone asati godaa beeta maqidasiyan de7iya nahaasiyaappe medhdhido tuussata , miishshata wottiyo gaaretanne abbaa sayniyaa mentterettidosona; mentterettidi nahaasiyaa ubbaa baabiloone efiidosona .
hegaadankka qassi kereta , akaafata , xomppiyaa shaluwaa xeeraa pittiyoobata , cilppatanne yarshshiyo wode go7ettiyo nahaase miishshata ubbaa ekki efiidosona .
kawuwaa naagiyaageetu halaqay naabuzaraadaani muruta biraappenne muruta worqqaappe merettida tamaa kaashiyo shaatetakka kuyxaarotakka ubbaa ekkidi efiis .
kawoy solomoni godaa beeta maqidasiyan oosettiyaabatussi medhdhido naa77u tuussati , abbaa sayneenne gaareti merettido nahaasiyaa biratay meezaanan likkanawu danddayettennaagaa keena daro .
naa77u tuussati issi mala gididi , issuwaa issuwaa geesay tammanne hosppun wara; qassi issi issi tuussaa huuphiyan de7iya gumbboti heezzu wara adussa . he gumbbotu yuushoy nahaasiyaa qaxiqallotuuninne nahaasiyaappe medhdhido roomaane giyo teeraa misiletun alleeqetti uttiis .
kawuwaa naagiyaageetu halaqay naabuzaraadaani qeese ubbatu halaqaa saraaya , appe kaalliya qeesiyaa xafaaniyaanne penggiyaa naagiya hara heezzu asata oyqqiis .
qassi he wode gakkanaashin , kataman de7iya asaappe yihudaa ola gadaawaa , kawuwaa zoriyaageetuppe ichchashu asata , ola gadaawaa xaafiyaa , hegeenne olanchchata asaa giddoppe qoridi kessiyaagaanne hara usuppun tammu gita asata efiis .
halaqay naabuzaraadaani eta ubbaa ekkidi , baabiloone kawuwaakko ribila katamaa efiis .
yan ribila kataman , hamaata biittan baabiloone kawoy eta ubbaa worissiis . hegaadan hanidi , yihudaa asay ba biittaappe omoodetti denddidi biis .
hegaappe guyyiyan , kawoy naabukadanaxoori saafaana na7aa na7aa , ahiqaama na7aa gadaaliyaa , baabiloone beennan yihudan attida asaa haariya halaqa oottidi sunttiis .
kushiyaa immibeenna yihudaa ola gadaawatinne olanchchati hegaa siyidi , mixiphphan de7iya gadaaliyan biidi gayttidosona . he gadaawati nataaniyaa na7aa isimaa7eela , qaareeha na7aa yohanaana , naxoofa katamaappe yiida taanihumeeta na7aa saraayanne maa7ikappe yiida issi bitaniyaa na7aa yazaaniyaa .
gadaalee etassinne eta olanchchatussi caaqqidi , hagaadan yaagiis; &quot; hageetussi baabiloone halaqatussi yayyoppite . ha biittan de7ite; yaatidi baabiloone kawuwaassi haarettite . yaatikko mule ubbabay inttessi lo77o gidana &quot; yaagiis .
shin laappuntta aginan kawo zare gidiya elishamaa7a na7aa nataaniyaa na7ay isimaa7eeli tammu asaara mixiphpha biidi , gadaaliyaanne aara de7iya yihudaa asaanne baabiloone asaa ubbaa woriis .
hegaappe guyyiyan , baabiloone asaayyo yayyidi , yihudaa asay , guuttay gitay attennan , ola gadaawatuurakka ubbay gibxxe biitti baqatidosona .
ewiili-marodaaki kawotido laytti yihudaa kawuwaa yo7aakiina qashuwaappe birshshidi maariis . hegee hanidoogee yo7aakiini omoodetti qashettidi biido hasttamanne laappuntta laytti , tammanne naa77antta aginan , laatamanne laappuntta gallassaana .
ewiili-marodaaki yo7aakiinaara mal77o qaalaa haasayidi , baabiloonen omooduwan de7iya hara kawotu ubbaappe aattidi , a bonchchiis .
hegaa gishshawu , yo7aakiini qasho keettan maayido maayuwaa laammiis . laammidi i attida ba de7o laytta ubban kawo maaddaappe miis .
hachchi hachchi ayyo koshshiyaabaa ubbaa baabiloone kawoy immiis .
addaamee seeta yeliis; seeti heenoosa yeliis; heenoosi qaynaana yeliis;
qaynaani malaali7eela yeliis; malaali7eeli yaareeda yeliis;
yaareedi heenooka yeliis; heenooki maatusaala yeliis; maatusaali laameeka yeliis;
laameeki noha yeliis . nohee seema , kaamanne yaafeeta yeliis .
yaafeeta attuma naati goomera , maagooga , maadaaya , yaawaana , tubaala , meshekanne tiiraasa .
goomera attuma naati ashkkanaaza , riifaatanne togarmma .
yaawaana attuma naati eliisha , tarsseesa , kitiimanne rooda .
kaama attuma naati kuusha , mixirayma , puuxanne kanaana .
kuusha attuma naati saaba , hawiila , saabita , raa7imanne sabttaka . raa7ima attuma naati saabanne dadaana .
qassi kuushi naamiruuda yeliis . naamiruudi sa7an wolqqaama olanchcha gidiis .
mixiraymi ludeta , anaameta , lahaabeta , nafttuuheta ,
patiroosata , kaasiluuhetanne pilisxxeema zareta yelida kafttooreta yeliis .
kanaanee bayra na7aa sidoonanne a kaaluwaa heeta yeliis;
qassi kanaanee yaabuusata , amooreta , gerggeeseta ,
hiiweta , arqqeta , siinata ,
ariwaadeta , xamaaretanne hamaatata yeliis .
seema attuma naati elaama , asoora , arifaakisaada , luuda , araama , uuxa , huula , geteeranne mesheka .
arifaakisaadi shelaaha yeliis; shelaahi eboora yeliis .
eboori naa77u naata yeliis; issoy yelettido wode sa7ay shaahettido gishshawu , a sunttay peeleega geetettiis; a ishaa sunttay yoqixaana .
yoqixaani almmodaada , sheleefa , haxarmmaaweta , yeraaha ,
hadoraama , uzaala , diiqila ,
eebaala , abimaa7eela , saaba ,
ofiira , hawiilanne yobaaba yeliis . hageeti ubbati yoqixaana zareta .
seemappe biidi , abrahaama gakkanaassi de7iya yeletay hagaappe kaallidi xaafettidaagaa: seema , arifaakisaada , shelaaha ,
eboora , peeleega , raa7a ,
saruuga , naakoora , taaranne
abrahaama geetettidi xeesettiya abraama .
abrahaama attuma naati yisaaqanne isimaa7eela .
eta yeletay hagaappe kaallidi xaafettiis . isimaa7eela bayray nabaayoota; hegaappe simmin qeedaaree , adibi7eeli , mibssaami ,
mishimaa7i , duumi , maasi , hadaadi , teemi ,
yixuri , naafiishinne qeedimi yelettidosona . hageeti isimaa7eela naata .
abrahaama kaadumatee qaxuri attuma naati ziimiraana , yoqishaana , madaana , midiyaama , yishibaaqanne shuha . yoqishaana attuma naati saabanne dadaana .
midiyaama attuma naati eefa , efeera , hanooka , abiidaa7anne elddaa7a . hageeti ubbati qaxuri zareta .
abrahaami yisaaqa yeliis . yisaaqa attuma naati eesawanne israa7eela .
eesawa attuma naati elifaaza , ra7u7eela , yi7uusha , yaa7ilaamanne qoraaha .
elifaaza attuma naati temaana , omaara , xafa , ga7itaama , qanaaza , timinaa7anne amaaleeqa .
ra7u7eela attuma naati nahaata , zaraaha , shammanne miiza .
eedooman koyro de7ida se7iira attuma naati loxaana , shobaala , xibaa7oona , aana , dishoona , exeeranne dishaana .
loxaana attuma naati hooranne homaama . loxaana michchiyaa timinaa7o .
shobaala attuma naati aaliwaana , manahaata , eebaala , shefanne oonaama . xibaa7oona attuma naati aayanne aana .
aana na7ay dishoona . dishoona attuma naati hemddaana , eshibaana , yitiraananne karaana .
exeera attuma naati bilihaana , za7iwaananne aqaana . dishaana attuma naati uuxanne araana .
israa7eelan ay kawoynne kawotanaappe kase eedooma biittan kawotida kawoti hagaappe kaallidi xaafettidaageeta . ba7oora na7ay belaa7i kawotiis; a katamaa sunttay dinaaba .
belaa7i hayqqin , booxirappe yiida zaraaha na7ay yobaabi a sohuwan kawotiis .
yobaabi hayqqin , temaana biittaappe yiida hushaami a sohuwan kawotiis .
hushaami hayqqin , moo7aaba biittan midiyaamata xoonida badaada na7aa hadaadi a sohuwan kawotiis; a katamaa sunttay awiita .
hadaadi hayqqin , maasireeqappe yiida saamili a sohuwan kawotiis .
saamili hayqqin , shaafaa matan de7iya rahobootappe yiida shaa7uli a sohuwan kawotiis .
shaa7uli hayqqin , akiboora na7ay ba7aalihanaani a sohuwan kawotiis .
ba7aalihanaani hayqqin , hadaadi a sohuwan kawotiis; a katamaa sunttay paa7a . a keettaayyiyaa mezaahaaba na7ee maaxireedi na7iyo mahexaabi7eelo . hegaappe guyyiyan , hadaadi hayqqiis .
eedooma zaretu halaqati hageeta: timinaa7a , aliwa , yeteeta ,
oholiibaama , eela , piinoona ,
qanaaza , temaana , mibxxaara ,
maagidi7eelanne iraama . hageeti eedooma halaqata .
israa7eela attuma naati hageeta: roobeela , simoona , leewa , yihudaa , yisaakoora , zaabiloona ,
daana , yooseefa , biniyaama , nifttaaleema , gaadanne aseera .
kanaanee baatishu7ippe yihuday yelido heezzu attuma naati eera , oonaananne sheela . yihudaa na7ay bayray , eeri godaa sinttan iitabaa oottido gishshawu , goday a woriis .
yihudaa na7aa machchiya ti7imaara yihudaayyo paareesanne zaraaha yelaasu . yihudaayyo ubbaara ichchashu attuma naati de7oosona .
paareesa attuma naati hexiroonanne hamuula .
zaraaha attuma naati zimira , etaana , hemaana , kalkkoolanne darddaa7a; eti muleera ichchasha .
zaraaha zerettaappe gidida karmma na7ay akkaani xoossaayyo dummayi wottido omooduwaa ekkidi , israa7eela asaa wayssidaagaa .
etaana na7ay azaariyaa .
hexirooni yelido naati yiraahima7eela , raamanne kaaleeba .
raami aminadaaba yeliis . aminadaabi yihudaa zaretu halaqaa na7asoona yeliis .
na7asooni salmmoona yeliis; salmmooni boo7eeza yeliis;
boo7eezi yoobeeda yeliis; yoobeedi isseya yeliis .
isseyi ba bayra na7aa eli7aaba , naa77antto na7aa aminadaaba , heezzantto na7aa shaama ,
oyddantto na7aa nataani7eela , ichchashantto na7aa raddaaya ,
usuppuntto na7aa ooxeemanne laappuntto na7aa daawita yeliis .
isseya macca naati xaruuyonne abigaalo . xaruuyi naati heezzati abishaaya , yoo7aabanne asaaheela .
abigaala amaasa yelaasu; amaasa aaway isimaa7eeliyaa yetera .
hexiroona na7ay kaaleebi ba maccaasee azuubin , yirii7ooto giyo na7iyo yeliis . yirii7oota yesheera , shobaabanne arddoona yelaasu .
azuuba hayqqin , kaaleebi efiraato ekkiis; efiraata huura yelaasu .
huuri uura yeliis; uuri baxaali7eela yeliis .
hexirooni usuppun tammu laytta asa gididoogaappe guyyiyan , gala7aade aawaa maakira na7iyo ekkidi , saguba yeliis .
sagubi yaa7iira yeliis . yaa7iiri beni gala7aade biittan laatamanne heezzu katamata haariis .
shin gashuuranne sooriyaa kawoti yaa7iira katamata qanaataaranne qanaata moottatuura usuppun tammu katamata olidi oyqqidosona; yan de7ida asay ubbay gala7aade aawaa maakira zare .
hexirooni kaaleeba efiraata giyoosan hayqqidoogaappe guyyiyan , hexiroona maccaasiyaa abiiya taqo7a aawaa ashihuura yelaasu .
hexiroona na7aa bayraa yiraahima7eela na7ay bayray raama; kaaloti buuna , oreena , ooxeemanne akiiya .
yiraahima7eelayyo ataaro geetettiya hara maccaasiyaa de7awusu; ataara oonaama aayyiyo .
yiraahima7eela na7aa bayraa raama naati ma7aaxa , yaamiinanne eqeera .
oonaama naati shammaayanne yaada . shammaaya naati nadaabanne abishuura .
abishuura maccaasiyaa abihayla ahibaananne moliida yelaasu .
nadaaba attuma naati seledanne afaayima; seledi na7a yelennan hayqqiis .
afaayima na7ay yishi7a; yishi7a na7ay sheeshaana; sheeshaana na7ay ahilaaya .
shammaaya ishaa yaada naati yeteranne yonaataana; yeteri na7a yelennan hayqqiis .
yonaataana naati peleetanne zaaza . hageeti yiraahima7eela zareta .
sheeshaanayyo maccappe attin , attuma naati baawa . sheeshaanayyo yaariha7a geetettiya ashkkaray gibxxe biittaappe yiidaagee de7ees .
sheeshaani ba ashkkaraa yaariha7ayyo ba macca naatuppe issinno immiis; immin na7iyaa attaaya yelaasu .
attaayi naataana yeliis; naataani zabaada yeliis;
zabaadi efilaala yeliis; efilaali yoobeeda yeliis;
yoobeedi yeeha yeliis; yeehu azaariyaa yeliis;
azaaree heleexa yeliis; heleexi el77aasa yeliis;
el77aasi sisimaaya yeliis;
sisimaayi shaaluuma yeliis; shaaluumi yiqaamiyaa yeliis; yiqaamee elishamaa7a yeliis .
yiraahima7eela ishaa kaaleeba na7ay bayray meesha . meesha na7ay ziifa; ziifa na7ay mareesha; mareesha na7ay kebroona .
kebroona naati qoraaha , taappuha , reqeemanne shemaa7a .
shemaa7i yorqqa7aama aawaa rahaama yeliis . reqeemi shammaaya yeliis .
shammaaya na7ay maa7oona . maa7ooni beetixuura yeliis .
kaaleeba kaadumatiyaa eefa haaraana , mooxanne gazeeza yelaasu; haaraani gazeeza yeliis .
yaahidaaya naati regeema , yo7aataama , geshaana , peleexa , eefanne sha7aafa .
kaaleeba kaadumatiyaa maa7ika shebeeranne tirihaana yelaasu .
qassikka maa7ika sha7aafanne shawa yelaasu . sha7aafi madimaana yeliis . shawi maakibeenanne gibaa7a yeliis . kaaleeba na7iyaa akiso .
kaaleeba naati harati hagaappe kaallidi xaafettidosona . kaaleebi ba bayra na7aa huura ba keettaayee efiraatin yeliis . huura naati qiriyaati-yi7aariima aawaa shobaala ,
beetaliheema aawaa salmmoonanne beeti-gadeera aawaa hareefa .
qiriyaati-yi7aariima aawaa shobaala yarati haro7eetatanne manuhoota yaratuppe baggata .
qiriyaati-yi7aariima yarati yatirata , puutata , shumaatatanne mishiraa7ata . xor77atinne eshttaa7oolati hageetuppe yelettidosona .
beetaliheema aawaa salmmoona yarati naxoofata , axirooti-beetayoo7aabata , manuhoota yaratuppe attiya baggatanne xor77ata .
yaabeexa kataman de7iya xaafiyaageetu yarati qassi tir77ata , shim77aatatanne sukkata . hageeti rekaabatu aawaa haamatappe yelettida qeenata .
kebroona kataman daawiti yelido naati hagaappe kaallidi xaafettidosona . iziraa7eeliyaa ahino7aama yelido a bayray aminoona . qarmmeloosiyaa abigaala yelido a naa77antto na7ay daaneela .
gashuura biittaa kawuwaa talmmaaya na7iyaa maa7ika yelido a heezzantto na7ay abeselooma . haggiita yelido a oyddantto na7ay adooniyaasa .
abiixaala yelido a ichchashantto na7ay shafaaxiyaa . a maccaasiyaa egila yelido a usuppuntta na7ay yitira7aama .
daawiti he usuppun naata kebroonan yeliis . daawiti kebroonan laappun layttanne usuppun agina kawotiis . qassi yerusalaamen hasttamanne heezzu laytta kawotiis .
daawiti yerusalaamen yelido naati oyddati ami7eela na7iyaa berssaaba yelido shim77a , shobaaba , naataananne solomona .
qassi hara uddufun attuma naati yibihaara , elishamaa7a , elifeleexa ,
nogaaha , nefega , yaafi7a ,
elishamaa7a , eliyadaa7anne elifeleexa .
ha attuma naatu ubbaa bollikka daawitayyo kaadumatatuppe yelettida attuma naati de7oosona; qassi taamaara ha attuma naatu michchiyo .
kawuwaa solomona yeletay hagaappe kaallidi xaafettidaagaa . solomona na7ay robi7aama; robi7aama na7ay abiiya; abiiya na7ay asa; asa na7ay yoosaafixa;
yoosaafixa na7ay yoraama; yoraama na7ay akaaziyaasa; akaaziyaasa na7ay yo7aasha;
yo7aasha na7ay amesiyaasa; amesiyaasa na7ay ooziyaana; ooziyaana na7ay yo7aataama;
yo7aataama na7ay akaaza; akaaza na7ay hizqqiyaasa; hizqqiyaasa na7ay minaasa;
minaase na7ay amoona; amoona na7ay yoosiyaasa .
yoosiyaasa na7ay bayray yohanaana; naa77anttoy yo7aqeema; heezzanttoy sedeqiyaasa; oyddanttoy shaaluuma .
yo7aqeema naati yo7aakiinanne sedeqiyaasa .
omoodettidi baabiloone biida yo7aakiina attuma naati salaatiyaala ,
malkkiraama , padaaya , shenaaxaara , yiqaamiyaa , hoshamaa7anne nadaabiyaa .
padaaya attuma naati zarubaabeelanne shim77a . zarubaabeela attuma naati mashulaamanne hanaaniyaa; eta michchiyaa shalomiito .
hageeta bollan hara ichchashu attuma naati zarubaabeelassi de7oosona; etikka hashuuba , oheela , berekiyaa , hasaadiyaanne yushaabi-heseeda .
hanaaniyaa attuma naati palaaxiyaanne yishaa7iyaa . yishaa7iyaa na7ay rafaaya; rafaaya na7ay arnnaana; arnnaana na7ay obaadiyaa; obaadiyaa na7ay shakaaniyaa;
shakaaniyaa na7ay shamaa7iyaa . shamaa7iyaa naati ichchashati haxxuusha , yigi7aala , bariyaaha , na7aariyaanne shafaaxa .
na7aariyaa naati heezzati eliyoo7enaaya , hizqqanne aziriqaama .
eliyoo7enaaya naati laappunati hodaawiyaa , eliyaashiba , palaaya , aqquuba , yohanaana , dalaayanne anaana .
yihudaa zareti paareesa , hexiroona , karmma , huuranne shobaala .
shobaala na7ay ra7aayi yahaata yeliis; yahaati ahumaayanne lahaada yeliis . hageeti xor77atu yarata .
huuri ba aayee efiraatissi bayra na7aa; huuri beetaliheema yeliis . exaama attuma naati iziraa7eela , yuushimanne yidibaasha; eta michchiyaa haxilelppoono .
panu7eeli gadoora yeliis . exeeri huusha yeliis . hageeti huura yarata .
taqo7a aawaa ashihuurayyo heelonne naa7iro geetettiya naa77u maccaasati de7oosona .
naa7ira ahuzaama , hefeera , teminanne ahashttaara ashihuurayyo yelaasu; hageeti naa7iri naata .
heela xeereta , xoohaaranne etinaana ashihuurayyo yelaasu .
qooxi anuuba , xobeebanne haruuma na7aa ahariheela yarata yeliis .
yaabeexi ba ishanttu ubbaappe aadhdhi bonchchettees . a aayyiyaa , &quot; taani a iita maaretan yelido gishshawu , a sunttay yaabeexa &quot; gaada sunttaasu .
yaabeexi israa7eela xoossaa xeesidi , &quot; abeet xoossawu , hay tana neeni anjja; ta gadiyaakka aassa . tanaara issippe gida; tana sakkennaadan tana qohiyaabaappe neeni naaga &quot; yaagidi woossiis . woossin xoossay a woosaa siyiis .
shuha ishay kaluubi mahiira yeliis; mahiiri eshttoona yeliis .
eshttooni beetiraafa , paaseehanne tahinna yeliis . tahinni nahaasha katamaa asaa yeliis . hageeti reeka biittan de7idosona .
qanaaza naati otini7eelanne saraaya; otini7eela naati hataatanne ma7onootaaya .
ma7onootaayi oofira yeliis . saraayi yoo7aaba yeliis . yoo7aabi kushe hiillatu zanggaaraa giyoosan de7ida asaa yeliis .
yifune na7aa kaaleeba naati ira , eelanne na7aama . eela na7ay qanaaza .
yihaali7eela naati ziifa , ziifaaha , tiirayanne asaari7eela .
eezira naati yetera , mereda , efeeranne yaaloona . meredi gibxxe kawuwaa na7iyo biitiyo ekkiis; ekkin a miiriyaamo , shammaayanne yishiba ayyo yelaasu . yishibi eshttamoo7a yeliis .
yihudaa biittaappe ekkido maccaasiyaa gadoora aawaa yereda , sooko aawaa hebeeranne zaanooha aawaa yaqiiti7eela meredayyo yelaasu .
nahaama michchee , hodiyaa maccaasee naati gaariman de7ida qa7iila aawaanne maa7ikan de7ida eshttamoo7a aawaa .
shimoona naati aminoona , riinna , benihanaananne tiiloona . yishi7a naati zoheetanne benzzoheeta .
yihudaa na7aa sheela zareti leeka aawaa eera , mareesha aawaa laa7idanne beeti-ashibee7a kataman de7iya liinuwaa giyo maayuwaa daddiyaageetu yarata .
harati qassi yoqiima , yo7aasha , yaashubiliheema , moo7aaba biittaa haarida saraafanne kozeeba kataman de7ida asata . ha yeletaa mazggafay beni wodeesappekka de7iyaagaa .
hageeti naxa7iimaaninne gadeeran de7ida urqqaa medhdhiya asata . eti kawuwaa oosuwaa oottanawu aara issippe de7idosona .
simoona naati nemu7eela , yaamiina , yaariiba , zaraahanne shaa7ula .
shaa7ula na7ay shaaluuma; shaaluuma na7ay mibssaama; mibssaama na7ay mishimaa7a;
mishimaa7a na7ay hammu7eela; hammu7eela na7ay zakkuura; zakkuura na7ay shim77a .
shim77ayyo tammanne usuppun attuma naatinne usuppun macca naati de7oosona; shin a ishatuyyo cora naati de7okkona . yihudaa zaretudan simoona zareti corattibookkona .
simoona zareti berssaabeha katamaaninne molaada , haxaari-shu7aala ,
baala , exeema , tolaada ,
baatu7eela , horima , xiqilaaga ,
beeti-markkaboota , hoxaari-susiima , beetibiiranne shaa7irayma katamatun de7idosona . daawiti kawotana gakkanaassi hageeti eta katamata gididi de7idosona .
qassi eta moottati exaama , ayna , rimmoona , tokeenanne ashaana . eti muleera ichchashu katamata .
baa7ilaata gakkanaashin , ha katamatu yuushuwan de7iya moottati ubbay etan gujettoosona . hageeta eti de7ido sohota eti bantta yeletaa maaran mazggafan xaafidi oyqqidosona .
simoona yaratu halaqati hagaappe kaallidi xaafettidaageeta . eti mashobaaba , yaamileeka , amesiyaasa na7aa yoosha ,
yuu7eelanne yoshiibiyaa na7aa yeeha . yeehu aawaa aaway asa7eela na7aa saraaya .
hara halaqati qassi eliyoo7enaaya , yaaqooba , yashohaaya , asaaya , adii7eela , yashimi7eela , banaayanne
ziiza . ziizi shif77a na7aa; shif77i alloona na7aa; allooni yadaaya na7aa; yadaayi shiimira na7aa; shiimiri shamaa7iyaa na7aa .
simoona yaratu halaqati hageeta . eta aawatu zerettay keehippe corattiis .
eti bantta mehiyaayyo heemmiyoosaa koyanawu gadoora geliyoosaa matan de7iya wombbaayyo arshsho baggaara de7iya sohota gakkanaassi biidosona .
biidi issi keehippe araddida lo77o heemmiyo sohuwaa demmidosona; he biittay woppaynne saroy kumido aaho biitta . beni wode he biittan de7idaageeti kaama zerettata .
hagaappe qommo baggaara sunttay xaafettido simoona zareti yihudaa kawuwaa hizqqiyaasa wode gadoora biitti biidi , yan de7iya kaama zerettatanne ma7uuna asata olidi xayssidosona . xayssidi he biittan eta mehiyaayyo heemmiyo sohoy de7iyo gishshawu , simoona zareti hachchi gattanawu yan uttidosona .
simoona zaretuppe ichchashu xeetu asati se7iira deriyaakko biidosona . eta halaqati palaaxiyaa , na7aariyaa , rafaayanne uzzi7eela; eti yishi7a naata .
amaaleeqa asatuppe kase baqati attidaageeta simoona asati xayssidosona . eti hachchi gakkanaassi he biittan de7oosona .
israa7eela na7aa bayraa roobeela yeletay hagaappe kaallidi xaafettidaagaa . roobeeli bayra na7a; shin ba aawaa hiixaa i tunissido gishshawu , bayratettawu bessiyaabay israa7eela na7aa yooseefa naatuyyo imettiis . hegaa gishshawu , i yeletan bayra gididoogee xaafettibeenna .
yihuday ba ishanttuppe minniis; a bayratettay yooseefawu imettidabaa gidikkokka , israa7eela asaa haariyaagee yihudaappe kiyiis .
israa7eela na7aa bayraa roobeela attuma naati hanooka , paala , hexiroonanne karmma .
yuu7eela na7ay shamaa7iyaa; shamaa7iyaa na7ay googa; googa na7ay shim77a;
shim77a na7ay mikiyaasa; mikiyaasa na7ay ra7aaya; ra7aaya na7ay ba7aala .
ba7aala na7ay asoore kawoy tigilaati-paleseeri omooddidi efiido ba7eera; ba7eeri roobeela zaretu halaqaa .
ba7eera dabboti , bantta yeletaa mazggafan xaafettida roobeela yaratu halaqati yi7i7eela , zakkaariyaasanne
belaa7a . belaa7i azaaza na7aa; azaazi shemaa7a na7aa; shemaa7i yuu7eela zare . yuu7eela zareti aaro7era kataman , nabo biittaaninne ba7aali-ma7oona biittan de7idosona .
roobeela zaretu mehee gala7aaden corattido gishshawu , eti yaappe arshsho baggi biidi , efiraaxiisa shaafaa gakkanaashin tanggaccida bazzuwan uttidosona .
saa7oola layttan aggaari yaratuura roobeela yarati olettin , roobeela yarati xoonidosona . xoonidi gala7aadeppe arshsho baggaara de7iya aggaari yaratu biittan uttidosona .
gaada zareti roobeela zaretuppe huuphessa baggan , salaaka gakkanaashin de7iya baasaane biittan uttidosona .
yuu7eeli koyro yaratussi halaqa; shafaami naa77antto yaratussi halaqa . yaa7inaayinne shafaaxi baasaanen uttida yaratussi halaqata .
eta dabboti , laappun yaratu halaqati , mikaa7eela , mashulaama , saaba , yoraaya , yaa7ikaana , zii7anne ebeera .
hageeti abihayla naati buuza zareta . buuzi yaahida yeliis; yaahidoy yeshishaaya yeliis; yeshishaayi mikaa7eela yeliis; mikaa7eeli gala7aada yeliis; gala7aadee yaarooha yeliis; yaaroohi huura yeliis; huuri abihayla yeliis .
eta aawatu so halaqay guuna na7aa na7aa abddi7eela na7aa aaha .
eti gala7aadeeninne baasaanen he biittatu katamatuuninne saaroona biittan mehee heemettiyo sohotun uttidosona .
hageetu ubbaa yeletay yihudaa kawuwaa yo7aataama wodenne israa7eela kawuwaa iyorbbaama wode yeletaa mazggafan xaafettiis .
roobeela zaretuppe , gaada zaretuppenne minaase zaretuppe baggatuppe olanchchati , wolqqaamati , gonddalliyaanne bisuwaa oyqqiyaageeti , wonddafiyaa duhan loohidaageetinne olaa salppiyaa eriyaageeti oytamanne oyddu sha7anne laappun xeetanne usuppun tamma .
eti aggaari yaratuura , yixuratuura , naafiishatuuranne nodaabatuura olettidosona .
eti he asatuura olettiiddi , xoossaakko waassido gishshawu , maaduwaa demmidosona . eti xoossan ammanettido gishshawu , i etawu woosettiis . hegaa gishshawu , aggaari yaratinne etaara de7iya harati eta kushiyan gelidosona .
bantta morkketuppe ishatamu sha7u gaameelata , naa77u xeetanne ishatamu sha7u dorssata , naa77u sha7u haretanne xeetu sha7u asata omooddidi efiidosona .
olay xoossaagaa gidido gishshawu , daroti hayqqidosona . xoonidaageeti omooduwaa wodee gakkanaashinkka he asatu sohuwan uttidosona .
minaase zaretuppe bagga yarati baasaaneppe doommidi , ba7aali-hermmoone , saniiranne hermmoone deriyaa gakkanaashin de7iya he biittatun uttidosona; eti he sohotun corattidosona .
eta aawatu so halaqati efeera , yishi7a , eli7eela , aziri7eela , ermmaasa , hodaawiyaanne yaahidi7eela . hageeti eta aawaa keettan erettida , xalanne wolqqaama asata .
shin ha zareti bantta aawatu xoossaa naaqqidosona; xoossay eta sinttaappe xayssido he biittaa asatu xoossatuura shaaramuxidosona .
hegaa gishshawu , israa7eela xoossay tigilaati-paleseera woykko puula giyo asoore kawuwaa ayyaanaa denttettiis . yaatidi roobeela zareta , gaada zaretanne minaase zaretuppe baggata omooddidi , halaaha , habooranne haara biittatanne gozaana shaafaa efiis . eti hachchi gakkanaashin yan de7oosona .
leewa naati gershshoona , qahaatanne maraara .
qahaata naati amiraama , yixihaara , kebroonanne uzzi7eela .
amiraama naati aaroona , muusanne miiriyaamo . aaroona naati nadaaba , abiiha , el77aazaranne itaamaara .
el77aazari piinihaasa yeliis; piinihaasi abishuu7a yeliis; abishuu7i buuqa yeliis;
buuqi uzza yeliis;
uzzi zaraahiyaa yeliis; zaraahee maraayoota yeliis;
maraayooti amaariyaa yeliis; amaaree ahixuuba yeliis;
ahixuubi xaadooqa yeliis; xaadooqi ahima7aaxa yeliis;
ahima7aaxi azaariyaasa yeliis; azaariyaasi yohanaana yeliis;
yohanaani azaariyaasa yeliis . solomoni yerusalaamen keexissido beeta maqidasiyan oottida qeesee azaariyaasa .
azaariyaasi amaariyaa yeliis; amaaree ahixuuba yeliis;
ahixuubi xaadooqa yeliis; xaadooqi shaaluuma yeliis;
shaaluumi hilqqiyaa yeliis; hilqqee azaariyaasa yeliis;
azaariyaasi saraaya yeliis; saraayi yoxedeeqa yeliis .
goday yihudaanne yerusalaame naabukadanaxooran omoodissido wode yoxedeeqikka omoodettidi biis .
leewa naati gershshoona , qahaatanne maraara .
gershshoona naatu sunttay liibinanne shim77a .
qahaata naati amiraama , yixihaara , kebroonanne uzzi7eela .
maraara naati maahilanne musha . bantta aawaa keettan keettan xaafettida leewatu yarati hageeta .
gershshoona na7ay liibina; liibina na7ay yahaata; yahaata na7ay ziimma .
ziimma na7ay yo7aaha; yo7aaha na7ay idda; iddo na7ay zaraaha; zaraaha na7ay ya7atiraaya .
qahaata na7ay aminadaaba; aminadaaba na7ay qoraaha; qoraaha na7ay asiira;
asiira na7ay elqqaana; elqqaana na7ay ebiyaasaafa; ebiyaasaafa na7ay asiira;
asiira na7ay tahaata; tahaata na7ay uri7eela; uri7eela na7ay ooziyaana; ooziyaana na7ay shaa7ula .
elqqaana naati amaasaayanne ahimoota .
ahimoota na7ay elqqaana; elqqaana na7ay xofaaya; xofaaya na7ay nahaata;
nahaata na7ay eli7aaba; eli7aaba na7ay yirohaama; yirohaama na7ay elqqaana .
sameela na7ay bayray yuu7eela; kaaloy abiiya .
maraara na7ay maahila; maahila na7ay liibina; liibina na7ay shim77a; shim77a na7ay uzza;
uzza na7ay shim77a; shim77a na7ay haggiiya; haggiiya na7ay asaaya .
daawiti taabootaa yerusalaame ehiidoogaappe guyyiyan , mazamuriyaa yexxanaadan godaa keettan sunttidoogeeti hagaappe kaallidi xaafettidosona .
solomoni yerusalaamen godaa beeta maqidasiyaa keexxana gakkanaashin , godaa taabootay de7iyo dunkkaaniyaa sinttan eti mazamuriyaa yexxiiddi , kayan kayan oottoosona .
bantta naatuura issippe yexxidaageeti hagaappe kaallidi xaafettidaageeta . qahaata yaratuppe yexxiyaagee hemaana . hemaani yuu7eela na7aa; yuu7eeli sameela na7aa;
sameeli elqqaana na7aa; elqqaani yirohaama na7aa; yirohaami eli7eela na7aa; eli7eeli tooha na7aa;
toohi xufa na7aa; xufi elqqaana na7aa; elqqaani mahaata na7aa; mahaati amaasaaya na7aa;
amaasaayi elqqaana na7aa; elqqaani yuu7eela na7aa; yuu7eeli azaariyaasa na7aa; azaariyaasi xafaaniyaa na7aa;
xafaanee tahaata na7aa; tahaati asiira na7aa; asiiri ebiyaasaafa na7aa; ebiyaasaafi qoraaha na7aa;
qoraahi yixihaara na7aa; yixihaari qahaata na7aa; qahaati leewa na7aa; leewi israa7eela na7aa .
a dabboy asaafi a ushachcha baggaara eqqees . asaafi berekiyaa na7aa; berekee shim77a na7aa;
shim77i mikaa7eela na7aa; mikaa7eeli ba7iseeya na7aa; ba7iseeyi malkkiyaa na7aa;
malkkee etaana na7aa; etaani zaraaha na7aa; zaraahi adaaya na7aa;
adaayi etaana na7aa; etaani ziimma na7aa; ziimmi shim77a na7aa;
shim77i yahaata na7aa; yahaati gershshoona na7aa; gershshooni leewa na7aa .
eta haddirssa baggaara eta dabboti , maraara yarati eqqoosona . etaani qiisha na7aa; qiishi abdda na7aa; abddi malluuka na7aa;
malluuki hashaabiyaa na7aa; hashaabee amesiyaasa na7aa; amesiyaasi hilqqiyaa na7aa;
hilqqee amoxa na7aa; amoxi baana na7aa; baani shemeera na7aa;
shemeeri maahila na7aa; maahili musha na7aa; mushi maraara na7aa; maraari leewa na7aa .
eta dabboti leewati xoossaa dunkkaaniyaayyo oottanawu sunttettidosona .
shin aarooninne aaroona zerettati ixaanaa cuwayoosona; yarshshiyoosan xuuggiyo yarshshuwaakka yarshshoosona . xoossaa ashkkaray muusee azazidoogaadan , ubbaappe aadhdhiya geeshsha sohuwan goynniyo goyno ubbaayyonne xoossay israa7eela nagaraa atto giyo yarshshuwaayyo aawatettay etayyo de7ees .
aaroona yeletay hagaappe kaallidi xaafettidaagaa . aaroona na7ay el77aazara; el77aazara na7ay piinihaasa; piinihaasa na7ay abishuu7a;
abishuu7a na7ay buuqa; buuqa na7ay uzza; uzza na7ay zaraahiyaa .
zaraahiyaa na7ay maraayoota; maraayoota na7ay amaariyaa; amaariyaa na7ay ahixuuba;
ahixuuba na7ay xaadooqa; xaadooqa na7ay ahima7aaxa .
aaroona zareti bantta zawaa giddon de7anawu eta utettaadan etayyo imettida sohoti hagaappe kaallidi xaafettidaageeta . qahaata yarati koyro saamaa ekkidosona .
he saaman yihudan de7iya kebroona katamaanne kebroona yuushuwan de7iya hentta gadeta etayyo immidosona;
shin katamaa goshshaanne katamaa yuushuwan de7iya moottata yifune na7aa kaaleebayyo immidosona .
aaroona naatuyyo asay baqati biidi attiyo katamata , kebroona , yattira , liibinanne eta hentta gadeta eshttamoo7anne a hentta gadeta ,
hiilenanne a hentta gadeta , dabiiranne a hentta gadeta ,
ashaananne a hentta gadetanne beeti-shemeshanne a hentta gadeta immidosona .
qassi biniyaama zaretuppe gebaa7anne a hentta gadeta , alemeetanne a hentta gadetanne anatootanne a hentta gadeta immidosona . aaroona naatuyyo imettida katamati muleera tammanne heezza .
minaase yaratu baggatu biittaappe tammu katamata attida qahaata yaratuyyo saaman immidosona .
yisaakoora zaretu biittaappe , aseera zaretu biittaappe , nifttaaleema zaretu biittaappenne baasaanen de7iya minaase yaratu biittaappe tammanne heezzu katamata gershshoona yaratuyyo saaman immidosona .
roobeela zaretu biittaappe , gaada zaretu biittaappenne zaabiloona zaretu biittaappe tammanne naa77u katamata maraara yaratuyyo saaman immidosona .
hegaadan oottidi , israa7eela asay leewatuyyo ha katamatanne katamatu heeran de7iya hentta gadeta immiis .
qassi yihudaa zaretu biittaappe , simoona zaretu biittaappenne biniyaama zaretu biittaappe , hagaappe qommo baggaara bantta sunttan xaafettida katamata etayyo saaman immiis .
qahaata yaratuppe amaridaageeti bantta katamata efireema zaretu katamatuppe ekkidosona .
etayyo asay baqati biidi attiyo katamata , efireema gezziyan de7iya sekeemanne a hentta gadeta , gezeeranne a hentta gadeta ,
yoqima7aamanne a hentta gadeta , beeti-horoonanne a hentta gadeta ,
ayyaaloonanne a hentta gadetanne gaate-rimmoonanne a hentta gadeta immidosona .
minaase zaretu baggatuppe aneeranne a hentta gadetanne bil77aamanne a hentta gadeta ekkidi , qahaata yaratuppe attidaageetuyyo immidosona .
minaase zaretu baggatuppe baasaanen de7iya golaananne a hentta gadetanne asttaarootanne a hentta gadeta ekkidi , gershshoona yaratuyyo immidosona .
qassi yisaakoora zaretuppe qaadeesanne a hentta gadeta , dabiraatanne a hentta gadeta ,
raamootanne a hentta gadetanne aaneemanne a hentta gadeta ekkidi , etayyo immidosona .
qassikka aseera zaretuppe maashaalanne a hentta gadeta , abddoonanne a hentta gadeta ,
huqooqanne a hentta gadetanne rahoobanne a hentta gadeta ekkidi , etayyo immidosona .
hegaadankka nifttaaleema zaretuppe galiilan de7iya qedeeshanne a hentta gadeta , hammoonanne a hentta gadetanne qiriyaataymanne a hentta gadeta ekkidi , etayyo immidosona .
attida maraara yaratuyyo zaabiloona zaretuppe rimmoonanne a hentta gadetanne taabooranne a hentta gadeta ekkidi immidosona .
qassi roobeela zaretuppe yarkko ginan , yorddaanoosappe hefinttan arggo baggaara , xoqqa dembban de7iya beexeranne a hentta gadeta , yaahixanne a hentta gadeta ,
qidemootanne a hentta gadetanne mefa7aatanne a hentta gadeta ekkidi , etayyo immidosona .
qassikka gaada zaretuppe gala7aaden de7iya raamootanne a hentta gadeta , maahinaymanne a hentta gadeta ,
haseboonanne a hentta gadetanne yaa7izeeranne a hentta gadeta ekkidi etayyo immidosona .
yisaakoorayyo oyddu naati de7oosona; etikka tolaa7a , puuwa , yaashuubanne shimiroona .
tolaa7a naati uzza , rafaaya , yirii7eela , yaahimaaya , yibisaamanne shalumi7eela; eti tolaa7a yaratu halaqata . eti wolqqaamanne xala asata . daawita wode eta qooday laatamanne naa77u sha7anne usuppun xeeta .
uzza na7ay yiziraahiyaa . yiziraahiyaa naati mikaa7eela , obaadiyaa , yuu7eelanne yishiyaa; ha ichchashatikka so asaa halaqata .
bantta aawatu so asaa yeletaadan uzza yaratuppe olawu giigida olanchchati hasttamanne usuppun sha7a; ayssi giikko , etayyo cora maccaasaynne cora naati de7oosona .
yisaakoora zaretuppe olanchchati bantta yeletaa mazggafan qoodettidi , muleera hosppun tammanne laappun sha7a gididosona .
biniyaamayyo heezzu naati de7oosona; etikka belaa7a , bekeeranne yidi7eela .
belaa7a naati exiboona , uzza , uzzi7eela , yaarimootanne ira; ha ichchashatikka so asaa halaqata . eti wolqqaamanne xala asata . bantta yeletaadan qoodettida olanchchati laatamanne naa77u sha7anne hasttamanne oyddaa gididosona .
bekeera naati zamiira , yo7aasha , el77eezara , eliyoo7enaaya , omira , yaarimoota , abiiya , anatootanne alemeeta; hageeti ubbati bekeera naata .
bantta yeletaa mazggafaadan qoodettida wolqqaamanne xala asati laatamu sha7anne naa77u xeeta gididosona .
yidi7eela na7ay bilihaana . bilihaana naati yi7uusha , biniyaama , ehuuda , kanaa7ina , zetaana , tarsseesanne ahishahaara;
hageeti ubbati yidi7eela naata . eti so asaa halaqatanne wolqqaamanne xala asata . bantta yeletaadan qoodettida olanchchati tammanne laappun sha7anne naa77u xeeta .
qassi shufiiminne hufiimi ira naata . hushiimi daana na7aa .
nifttaaleema naati yaahixi7eela , guuna , yexeeranne shaaluuma; hageeti baali naatu naata .
minaase zareti hagaappe kaallidi xaafettidaageeta . minaasee sooriyaa biittaappe ekkido kaadumatiyaa yelido attuma naati asiri7eelanne gala7aade aawaa maakiira .
maakiiri hufiimassinne shufiimassi issi issi maccaasa oychchidi immiis . maakiira michchee sunttay maa7iko . maakiira na7ay kaaloy xalofihaada . xalofihaadi macca naatu xalaalaa yeliis .
maakiira maccaasiyaa maa7ika ayyo naata yelaasu . bayra na7aa peresha sunttaasu; peresha ishaa sunttay shereesha . peresha naati ulaamanne raqeema .
ulaama na7ay badaana . hageeti minaase na7aa na7aa , maakiira na7aa gala7aade zareta .
gala7aade michchiyaa hamolekeeta ishooda , abi7eezeranne maahila yelaasu .
shamidaa7a naati ahiyaana , shekeema , liiqihanne ani7aama .
efireema na7ay shutelaaha; shutelaaha na7ay bereeda; bereeda na7ay tahaata; tahaata na7ay el77aada; el77aada na7ay tahaata;
tahaata na7ay zabaada; zabaada na7ay shutelaaha . efireemayyo edeeranne el77aada geetettiya hara naa77u naati de7oosona . eti gaate katamaa asatu mehiyaa wuuqqishin , asay eta oyqqidi woriis .
hegaa gishshawu , eta aaway efireemi daro wodiyaa azzaniis; azzanin a ishantti a minttettanawu yiidosona .
hegaappe guyyiyan , i ba keettaayeera gayttiis; gayttin a shahaarada attuma na7aa yelaasu . efireema soo gakkida iita metuwaa gishshawu , i ba na7aa barii7a sunttiis .
efireemayyo she7iiro giyo na7iyaa de7awusu; hirkki beeti-horoona , qommo beeti-horoonanne uzenishe7iira geetettiya katamata he na7iyaa keexxaasu .
efireema attuma na7ay refaaha; refaaha na7ay resheefa; resheefa na7ay telaaha; telaaha na7ay tahaana;
tahaana na7ay la7idaana; la7idaana na7ay amihuuda; amihuuda na7ay elishamaa7a;
elishamaa7a na7ay nawa; nawe na7ay yaasa .
efireema zaretu biittaynne eti de7iyoosay beeteelenne beeteele moottata , arshsho baggaara de7iya na7iraana , arggo baggaara de7iya gezeeranne gezeera moottata , shekeemanne shekeema moottatanne aayanne aaya moottata .
qassi minaase zaretu biittaa zawan de7iya beetishaananne beetishaana moottata , taa7inaakanne taa7inaaka moottata , magiddonne magiddo moottatanne dooranne doora moottata . israa7eela na7aa yooseefa zareti ha katamatun de7idosona .
aseera attuma naati yimina , yishiwaaha , yishiwanne barii7a; eta michchiyaa seraaho .
barii7a attuma naati hebeeranne birzzaawita aawaa malkki7eela .
hebeeri yaafileexa , shomeeranne hotaama yeliis; eta michchee sunttay shuu7o .
yaafileexa attuma naati paasaaka , bimihaalanne ashiwaata; hageeti yaafileexa naata .
yaafileexa ishaa shomeera attuma naati aaha , rohiga , yahuubanne araama .
a ishaa hotaama attuma naati xofaaha , yiminaa7a , sheleeshanne amaala .
xofaaha attuma naati suha , harnneefera , shu7aala , beera , yimira ,
beexera , hooda , shamma , shilshsha , yitiraananne ba7eera .
yetera attuma naati yifuna , pisppanne aara .
ulla attuma naati araaha , hani7eelanne riixiyaa .
hageeti ubbati aseera zareta . eti bantta aawatu so asaa halaqatanne doorettida wolqqaamanne xala asata . bantta yeletaadan qoodettida olanchchati laatamanne usuppun sha7aa gididosona .
biniyaama na7ay bayray belaa7a; kaaloy ashibeela; heezzanttoy ahiraaha;
oyddanttoy noha; ichchashanttoy raafa .
belaa7a attuma naati adaara , geera , abihuuda ,
abishuu7a , naa7imaana , ahooha ,
geera , shafufaamanne huraama .
ehuuda attuma naati naa7imaana , akiiyanne geera . eti gebaa7an de7ida bantta aawatu so asaa halaqata .
hegaappe guyyiyan , eti manahaata biitti omoodetti biidosona . eta halaqay geeri uzzanne ahihuuda aawaa .
shaharaami ba maccaasata hushiimonne baa7iro yeddidoogaappe guyyiyan , moo7aaba biittan attuma naata yeliis .
shaharaami ba maccaasee hodeeshin yobaaba , xiibiyaa , meesha , malkkaama ,
ya7uuxa , saakiyaanne mirmma yeliis . a naati ubbay so asaa halaqata gididosona .
i ba maccaasee hushiimin , ahixuubanne elppa7aala yeliis .
elppa7aala attuma naati ebeera , misha7aamanne shemeda . shemedi oonanne looda katamatanne eta heeran de7iya moottata keexxiis .
qassi shaharaami barii7anne shemaa7a yeliis . eti ayyaaloona kataman de7iya bantta so asaa halaqata . eti gaate kataman de7iya asaa yedettidosona .
qassikka shaharaami ahiyya , shaashaqa , yiremoota yeliis .
zabaadee , araadi , edeeri ,
mikaa7eeli , yishppinne yoohi barii7a attuma naata .
zabaadee , mashulaami , hizqqi , hebeeri ,
yishimaraayi , yuzilii7inne yobaabi elppa7aala attuma naata .
yaaqiimi , ziikiri , zabddi ,
eli7enaayi , xilttaayi , eli7eeli ,
adaayi , baraayinne shiimiraati shim77a attuma naata .
yishphphaani , ebeeri , eli7eeli ,
abddooni , ziikiri , hanaani ,
hanaanee , elaami , anttootee ,
yifidaayinne panu7eeli shaashaqa attuma naata .
shaamisharaayi , shahaaree , ataalee ,
yaa7ireeshee , eelaasinne ziikiri yirohaama attuma naata .
hageeti bantta yeletan yerusalaamen uttida bantta so asaa halaqata .
gabaa7oona aaway yi7i7eeli gabaa7oona kataman de7iis . a keettaayee sunttay maa7iko .
a na7ay bayray abddoona; a attuma naati harati xuura , qiisa , ba7aala , nadaaba ,
gadoora , ahiyya , zekeranne
miqiloota . miqilooti shim77a yeliis . hageeti qassi yerusalaamen de7iya bantta dabbotu matan de7idosona .
neeri qiisa yeliis; qiisi saa7oola yeliis . saa7ooli yonaataana , malkkishuu7a , abinadaabanne eshiba7aala yeliis .
yonaataana na7ay mariiba7aala; mariiba7aali mikiyaasa yeliis .
mikiyaasa attuma naati pittoona , meleka , taree7anne akaaza .
akaazi yaho7aada yeliis . yaho7aadi alemeeta , azimaaweetanne zimira yeliis . zimiri mooxa yeliis;
mooxi biini7a yeliis; biini7i raafa yeliis; raafi el77aasa yeliis; el77aasi axeela yeliis .
axeelayyo usuppun attuma naati de7oosona . eta sunttay aziriqaama , bookera , isimaa7eela , sha7aariyaa , obaadiyaanne hanaana; hageeti ubbay axeela naata .
axeela ishaa esheeqayyo heezzu naati de7oosona . a na7ay bayray ulaama; kaaloy yi7uusha; heezzanttoy elifeleexa .
ulaama naati wolqqaamanne xala asata; eti wonddafiyaasata . ulaamayyo xeetanne ishatamaa gidiya naatinne naatu naati de7oosona . hageeti ubbati biniyaama zareta .
israa7eela asay ubbay ba yeletan yeletan xaafettiis; ha taarikee israa7eela kawotu maxaafan de7ees . yihudaa asay ammanettibeenna gishshawu , baabiloone biitti omoodetti biidosona .
koyro simmida israa7eela asay , qeeseti , leewatinne beeta maqidasiyan oottiyaageeti bantta sohotuuninne bantta katamatun uttidosona .
yihudaa zaretuppe , biniyaama zaretuppe , efireema zaretuppenne minaase zaretuppe amaridaageeti yerusalaamen de7idosona .
yihudaa na7aa paareesa yaratuppe utaayi yerusalaamen uttidaageetu halaqaa . utaayi amihuuda na7aa; amihuudi omira na7aa; omiri imira na7aa; imiri baana na7aa .
yihudaa na7aa sheela yaratuppe asaayinne a naati yerusalaamen uttidaageetu halaqata .
yihudaa na7aa zaraaha yaratuppe yi7u7eeli yerusalaamen uttidaageetu halaqaa . yihudaa zareti qoodin muleera usuppun xeetanne uddufun tamma .
biniyaama yaratu halaqati hagaappe kaallidi xaafettidosona . halaqay saalu mashulaama na7aa;
mashulaami hodaawiyaa na7aa; hodaawee hassanuu7a na7aa . halaqay yibinaayi yirohaama na7aa . halaqay eeli uzza na7aa; uzzi miikira na7aa .
halaqay mashulaami shafaaxiyaa na7aa; shafaaxee ra7u7eela na7aa; ra7u7eeli yibiniyaa na7aa . biniyaama zareti qoodin muleera uddufun xeetanne ishatamanne usuppuna .
yerusalaamen de7ida qeeseti hagaappe kaallidi xaafettidaageeta . eti yadaaya , yihoyaariba , yaakiinanne
xoossaa beeta maqidasiyan halaqatiya azaariyaasa . azaariyaasi hilqqiyaa na7aa; hilqqee mashulaama na7aa; mashulaami xaadooqa na7aa; xaadooqi maraayoota na7aa; maraayooti ahixuuba na7aa .
harati qassi yirohaama na7aa adaayanne adii7eela na7aa ma7isaaya . yirohaami paashihuura na7aa; paashihuuri malkkiyaa na7aa . adii7eeli yaahizeera na7aa; yaahizeeri mashulaama na7aa; mashulaami mashilemiita na7aa; mashilemiiti imeera na7aa .
bantta so asaassi halaqatiya qeeseti issi sha7anne laappun xeetanne usuppun tamma . hageeti xoossaa beeta maqidasiyan oottanawu danddayiya asata .
yerusalaamen de7ida leewati hagaappe kaallidi xaafettidaageeta . hashshuuba na7ay shamaa7ee maraara yara . hashshuubi aziriqaama na7aa; aziriqaami hashaabiyaa na7aa .
harati qassi baqibaqaara , hereesha , galaalanne mataaniyaa . mataanee miika na7aa; miiki ziikira na7aa; ziikiri asaafa na7aa .
harati qassi naxoofa asatu moottatun uttida obaadiyaanne berekiyaa . obaadee shamaa7iyaa na7aa; shamaa7ee galaala na7aa; galaali yidutuuna na7aa . berekee asa na7aa; asi elqqaana na7aa .
beeta maqidasiyaa penggiyaa naagiyaageeti shaaluuma , aqquuba , xalmmoona , ahimaananne eta dabbota . shaaluumi eta halaqaa .
ha yarati kase arggo baggaara de7iya , kawo penggiyaa giyo penggiyaa naagidosona . hegaappe kase eti leewati dunkkaaniyo wode , eta dunkkaaneta naagidosona .
shaaluumi ebiyaasaafa na7aa qore na7aa; i qoraaha yara asa . qoraaha yarati kase godaa dunkkaaniyaa naagidoogaadan , shaaluuminne qoraaha yara gidiya a dabboti beeta maqidasiyaa geliyo penggiyaa naagoosona .
el77aazara na7ay piinihaasi beni wode qoraaha yaratu halaqaa; goday aara de7iis .
mashelemiyaa na7ay zakkaariyaasi dunkkaaniyaa geliyo penggiyaa naagiis .
penggiyaa naaganawu doorettidaageeti muleera naa77u xeetanne tammanne naa77a; hageeti bantta moottan moottan qoodettidi xaafettidosona . eta yaratuyyo ha aawatettaa immidaageeti kawuwaa daawitanne hananabaa yootiya sameela .
hegaa gishshawu , etinne eta naati beeta maqidasiyaa geliyo penggiyaa naagoosona .
oyddu zoozetun arggon , arshshon , huuphessaaninne tohossan issi issi penggee de7ees; he penggeta naagiyaageetikka de7oosona .
he moottan de7iya eta dabboti laappuntta laappuntta gallassan laametti naagidi , eta maaddoosona .
penggiyaa naagiya oyddu halaqati leewata; eti xoossaa beeta maqidasiyaayyo , a giddo kifiletuyyoonne kifiletu giddon de7iya miishshatuyyo aawatoosona .
xoossaa beeta maqidasiyaa naagiyaageetinne qassi maallado maallado kariyaa dooyiyaageeti eta gidiyo gishshawu , yan aqoosona .
leewatuppe amaridaageeti goynniyo wode go7ettiyo miishshatuyyo aawatoosona; he miishshata kare kessiyo wodenne soo gelissiyo wode eti qoodoosona .
qassi etappe issooti issooti beeta maqidasiyaa giddon go7ettiyo hara miishshatuyyo , liiqo xiilliyaayyo , woyne eessaayyo , zaytiyaayyo , ixaanaayyoonne sawotuyyo aawatoosona .
shin qeesetu naatuppe issooti issooti sawuwaa likki likkidi walakkoosona .
qoraaha yaratuppe shaaluuma bayra na7ay matiitee yarshshuwaa oyttaa uukkiyoogawu aawatees .
qahaata yara gidiya eta dabbotuppe amaridaageeti qassi sambbatan sambbatan xaraphpheezan wottiyo oyttaa giigissiyo aawatettaa oyqqoosona .
leewatu zaretuppe amarida halaqati beeta maqidasiyan yexxiyaageeta . qammikka gallassikka eti oottiyo gishshawu , hara ooso oottennan , beeta maqidasiyaa dirssaa giddon de7iya keettatun de7oosona .
leewa zaretu so asaa halaqati ubbay hagaappe qommoora xaafettidaageeta; eti yerusalaamen de7idosona .
gabaa7oona aaway yi7i7eeli gabaa7oona kataman de7iis . a keettaayee sunttay maa7iko .
a na7ay bayray abddoona; a naati harati xuura , qiisa , ba7aala , neera , nadaaba ,
gadoora , ahiyya , zekeranne miqiloota .
miqilooti shim77a yeliis . hageeti qassi yerusalaamen de7iya bantta dabbotu matan de7idosona .
neeri qiisa yeliis; qiisi saa7oola yeliis . saa7ooli yonaataana , malkkishuu7a , abinadaabanne eshiba7aala yeliis .
yonaataana na7ay mariiba7aala; mariiba7aali mikiyaasa yeliis .
mikiyaasa naati pittoona , meleka , taree7anne akaaza .
akaazi yaa7iira yeliis . yaa7iiri alemeeta , azimaaweetanne zimira yeliis . zimiri mooxa yeliis;
mooxi biini7a yeliis; biini7i rafaaya yeliis; rafaayi el77aasa yeliis; el77aasi axeela yeliis .
axeelayyo usuppun attuma naati de7oosona . eta sunttay aziriqaama , bookera , isimaa7eela , sha7aariyaa , obaadiyaanne hanaana; hageeti ubbay axeela naata .
pilisxxeema asati israa7eela asatuura olettidosona . israa7eela asati pilisxxeema asatu sinttappe baqatidosona . daro israa7eelati gilbboo7a deriyan hayqqidosona .
pilisxxeema asati saa7oolanne a attuma naata yedetti gakkidi , saa7oola naata yonaataana , abinadaabanne malkkishuu7a woridosona .
olay saa7oola yuuyi aadhdhidi un77ettiis; wonddafiyaasati saa7oola demmido wode , zubbiyan a caddidi masunxxissidosona .
masunxxissin saa7ooli ba ola miishshaa tookkiyaagaa , &quot; ha qaxxarettibeenna pilisxxeemati yiidi , ta bolli kaa7ennaadan , ne bisuwan caddada , tana neeni wora &quot; yaagiis . shin a ola miishshaa tookkiyaagee keehippe yayyido gishshawu ixxiis; ixxin saa7ooli ba bisuwaa sa7an essidi , a bolli kunddiis .
a ola miishshaa tookkiyaagee saa7ooli hayqqidoogaa be7idi , ikka ba bisuwaa sa7an essidi , a bolli kunddidi , hayqqi aggiis .
hagaadan hanidi , saa7ooli , a naati heezzaynne a so asay ubbay he gallassi issippe hayqqidosona .
wombban de7iya israa7eela asati ubbay bantta olanchchati baqatidoogaanne saa7oolinne a naati hayqqidoogaa be7idi , etikka bantta katamata aggidi baqatidosona . baqatin pilisxxeema asati yiidi , he katamatun de7idosona .
wonttetta gallassi pilisxxeemati ahatu bollaappe ola miishshata qaari ekkanawu yiidi , saa7oolinne a naati gilbboo7a deriyan hayqqidi , zin77idaageeta demmidosona .
demmidi eti saa7oola qooriyaa muucidosonanne a ola miishshaa qaari ekkidosona . yaatidi bantta eeqatu keettaaninne bantta asaa giddon xoonuwaa awaajjana mala , pilisxxeema biittawu ubbawu asaa kiitaa yeddidosona .
eti saa7oola ola miishshaa bantta xoossatu keettatuppe issuwan wottidosona; a guuggiyaakka bantta xoossaa daagoona eeqa keettan kaqqidosona .
pilisxxeema asati saa7oola oottidobaa ubbaa gala7aaden de7iya yaabeesha katamaa asati siyido wode ,
eta mino asati ubbay biidi , saa7oola ahaanne a naatu ahaa ekkidi , yaabeesha katamaa ehiidosona . ehiidi yaabeeshan de7iya wolaa garssan eta meqettaa moogidosona; yaatidi laappun gallassaa xoomidosona .
saa7ooli godaassi ammanettibeenna gishshawu hayqqiis . godaa qaalaa i naagibeenna; godaara zorettiyoogaa aggidi , moytilliyaa xeesiya asaara zorettiis .
hegaa gishshawu , goday a woridi , a kawotettaa isseya na7aa daawitayyo aattidi immiis .
hegaappe guyyiyan , israa7eela asay ubbay issippe kebroonan de7iya daawitakko shiiqidi , &quot; nuuni ne suuttanne ne asho .
kase saa7ooli kawo gididi de7iyo wodekka , israa7eela asaa olawu kaalettiday nena . goday ne xoossay nena , ta asaa israa7eela neeni heemmana; eta bollikka neeni kawotana yaagiis &quot; yaagiis .
hegaa gishshawu , israa7eela cimati ubbay kawuwaa daawitakko kebroona katamaa yiidosona; i etaara kebroonan godaa sinttan maachchaa maacettiis . goday sameela baggaara haasayido qaalaadan , daawiti israa7eela bolli kawotanaadan eti a tiyidosona .
daawitinne israa7eela asay ubbay yerusalaame katamaa biidosona . he wode yaabuusa asati he sohuwan de7iyo gishshawu , he katamay yaabuusa geetettees .
yaabuusa asati daawita , &quot; neeni ha katamaa gelanawu mulekka danddayakka &quot; yaagidosona . gidikkonne , daawiti xiyoonen de7iya eta qatuwaa oyqqiis; oyqqin xiyoonee daawita katamaa geetettiis .
daawiti ba olanchchata , &quot; yaabuusa asata kaseti oliya ooninne ola gadaawa gidana &quot; yaagiis . yaagin xaruuyi na7ay yoo7aabi kaseti biidi oliis; yaatidi gadaawa gidiis .
daawiti he qatuwan de7iis; hegaa gishshawu , he katamay daawita katamaa geetettiis .
daawiti miilloppe doommidi , he katamaa zaarettidi keexxiis; attida katamaa qassi yoo7aabi zaarettidi keexxiis .
ubbaappe wolqqaama goday aara de7iyo gishshawu , daawiti minni minnidi biis .
daawita asati minoti hagaappe kaallidi xaafettidosona . goday israa7eelabaa haasayidoogaadan , daawiti kawotana mala , ha asati israa7eela asaara gididi , keehippe maaddidosona . qassi a kawotettaakka minttidosona .
daawita asati minoti hagaappe kaallidi xaafettidaageeta . etappe heezzati keehippe erettidaageeta . heezzatuppe koyroy hakimoonappe yiida yaashobi7aama; yaashobi7aami issitoo olan heezzu xeetu asaa ba tooran woriis .
heezzu mino asatu giddon a kaallidi de7iyaagee ahoohiyaa doodo na7aa el77aazara .
pilisxxeema asati olettanawu pasddaamima giyoosaa shiiqido wode , el77aazari daawitaara issippe de7ees . israa7eela olanchchati pilisxxeema asatu sinttaappe baqatiyo wode , el77aazari banggaa shooqan de7ees .
inne a asati shooqaa giddon eqqidi , pilisxxeema asataara olettidosona . olettin goday gita xoonuwaa immidi , eta ashshiis .
pilisxxeema olanchchati rafayma wombban dunkkaanido wode , hasttamu halaqatuppe heezzati daawiti de7iyo adulaama gonggoluwan de7iya zaallaakko yiidosona .
he wode daawiti qatuwaa giddon de7ees; pilisxxeema olanchchatu citay beetaliheemen de7ees .
daawiti haattaa uyanawu amottidi , &quot; beetaliheeme katamaa penggiyaa lanqqen de7iya pultto haattaappe tana ooni ushshanddeeshsha ! &quot; yaagiis .
yaagin heezzu mino asati pilisxxeema asati dunkkaanidosaa kantti biidi , beetaliheeme katamaa penggen de7iya pulttuwaappe haattaa duuqqidi , daawitayyo ehiidosona . shin daawiti uyennan ixxiis; ixxidi i he haattaa godaa sinttan tigiis .
tigidi , &quot; hagaa uyanaagee taappe haakko ! bantta shemppuwaa olidi biida ha asatu suuttaa taani uyoo ? ayssi giikko , eti bantta shemppuwaa aatti immidi , haattaa ehiidosona &quot; yaagiis . hegaa gishshawu , daawiti he haattaa uyibeenna . he heezzu mino asati hegaa oottidosona .
yoo7aaba ishay abishaayi hasttamatuyyo halaqa . i ba tooran heezzu xeetu asata olidi woriis . yaatidi ikka hara heezzatudan erettiis .
i hasttamatuppe aadhdhi bonchchettida asa; i etawu halaqa gidiis . shin i he heezzatu qoodan de7enna .
qabxxi7eelappe yiida yoodaahe na7ay banaayi mino asa; mino oosota oottiis . i naa77u erettida moo7aaba biittaa asata woriis . qassi shachchay darido issi gallassi ollaa giddo gelidi , gaammuwaa woriis .
banaayi geesay ichchashu wara gakkiyo gibxxe biittaa bitaniyaa adussaa woriis . gibxxe bitaniyaa kushiyan shimaynniyaa wonddarashiyaa keena tooray de7ees; shin banaayi gatimaa oyqqidi , bitaniyaakko biis . biidi he bitaniyaa kushiyaappe tooraa dafi ekkidi , a tooran a woriis .
yoodaahe na7ay banaayi hageeta oottiis . a sunttaykka he heezzatuugaadan erettiis .
i hasttamatu giddon daro bonchchettiis; shin i heezzatu qoodan de7enna . daawiti a bana naagiya olanchchatussi halaqa kessiis .
mino asati yoo7aaba ishaa asaaheela , beetaliheemeppe yiida doodo na7aa elihanaana ,
haroodappe yiida shammoota , piloonappe yiida heleexa ,
taqo7appe yiida iqqeesha na7aa ira , anatootappe yiida abi7eezera ,
huushappe yiida sibbakaaya , ahoohiyaa ilaaya ,
naxoofappe yiida maahiraaya , naxoofappe yiida ba7aana na7aa heleeda ,
biniyaama biittan de7iya gib77a katamaappe yiida ribaaya na7aa ittaaya , pir77aatoonappe yiida banaaya ,
ga7aasha zanggaaraa matappe yiida huraaya , aarabappe yiida abii7eela ,
baahiruumappe yiida azimaaweeta , sha7albboonappe yiida eliyaahiba ,
giizoonappe yiida hasheema , haaraarappe yiida shaage na7aa yonaataana ,
haaraarappe yiida sakaara na7aa ahi7aama , uura na7aa elifaala ,
makeerappe yiida hefeera , piloonappe yiida akiiya ,
qarmmeloosappe yiida hexira , ezbbaaya na7aa naa7iraaya ,
naataana ishaa yuu7eela , haagira na7aa mibihaara ,
amoonappe yiida xeleqa , xaruuyi na7aa yoo7aaba ola miishshaa tookkiya ba7erootappe yiida naahiraaya ,
yatira yara gidiya ira , yatira yara gidiya gaareeba ,
hiitiyaa ooriyoona , ahilaaya na7aa zabaadanne
roobeela zare gidiya shiiza na7aa adiina . i roobeela zaretu halaqa; aara issippe hasttamu asati de7oosona .
hara mino asati qassi maa7ika na7aa hanaana , mitaanappe yiida yoshafaaxa ,
ashttaarappe yiida ooziyaana , aaro7erappe yiida hotaama naata shamaa7anne yi7i7eela ,
shiimira na7aa yidi7eelanne a ishaa tiixappe yiida yooha ,
mahaawappe yiida eli7eela , elnna7aama naata yiriibaayanne yooshaawiyaa , moo7aaba biittaappe yiida yitima ,
xooba katamaappe yiida eli7eela , yoobeedanne ya7isi7eela .
daawiti qiisa na7aa saa7oolappe baqati biidi , xiqilaagan uttido wode , akko yiida asati hagaappe kaallidi xaafettidaageeta . eti kase daawita olan maaddida mino asatu giddon de7oosona .
eti wonddafiyaasata; qassi bantta ushachcha kushiyaaninne haddirssa kushiyan shuchchaa yambbarshshan olanawu danddayoosona . eti biniyaama zare gidiya saa7oola dabbota .
eta halaqay ahi7eezera; ahi7eezerappe simmin yo7aasha; eti gib77appe yiida shamaa7a naata . harati qassi azimaaweeta naata gidiya yizi7eelanne peleexa , baraaka , anatootappe yiida yeeha ,
hasttamatu giddon wolqqaama gididi , eta kaalettiya gabaa7oonappe yiida yishimaa7iyaa , ermmaasa , yahaazi7eela , yohanaana , gedeerappe yiida yozabaada ,
el77uzaaya , yaarimoota , ba7aaliyaa , shamaariyaa , hariifappe yiida shafaaxiyaa ,
qoraaha yarata gidiya elqqaana , yishiyaa , azaari7eela , yo7eezeranne yaashobi7aama ,
gadoorappe yiida yirohaama naata yo7eelanne zabaadiyaa .
daawiti bazzuwan de7iya baqati attiyo sohuwan uttidaashin , gaada zariyaappe asati akko yiidosona . eti mino asatanne olawu giigidaageeta; qassi gonddalliyaanne tooraa oyqqanawu danddayiyaageeta . eta som77oy gaammuwaa som77uwaa milatees; eti deretu huuphiyan guppiya genessaadan eesotoosona .
eta halaqay exeera; naa77anttoy obaadiyaa; heezzanttoy eli7aaba;
oyddanttoy mishimaanna; ichchashanttoy ermmaasa;
usuppunttoy attaaya; laappunttoy eli7eela;
hosppunttoy yohanaana; uddufunttoy elzzabaada;
tammanttoy ermmaasa; tammanne isiininttoy maakibanaaya .
hageeti gaada zare olanchchatuyyo halaqata . etappe laafiyaageeti mato halaqata; minniyaageeti shaalaqata .
yorddaanoosa shaafay , gaxaappe gaxaa gakkanaashin kumi kixxido koyro aginan pinnidaageeti hageeta . eti wombban arshshooranne arggoora uttida asaa ubbaa yedettidosona .
biniyaama zaretuppenne yihudaa zaretuppe amarida asati daawitakko qatuwaa yiidosona .
yin daawiti etaara gayttanawu kiyidi , hagaadan yaagiis; &quot; intte tana maaddanawu saruwan taakko yiidabaa gidikko , ta wozanay inttenaara issippe gidana . shin intte tana ta morkketuyyo aatti immanawu yiidabaa gidikko , inttena erite ! taani oottido iitabi baynna gishshawu , nu aawatu xoossay hegaa be7o; i inttena pirddo ! &quot; yaagiis .
hegaappe guyyiyan , hasttamatu halaqaa amaasaaya bolli xoossaa ayyaanay wodhdhin , &quot; daawitaa , nuuni neegeeta ! isseya na7awu , nuuni nenaara issippe de7eettees ! saroy neessi gido ! nena maaddiyaageetussikka saroy gido ! ne xoossay nena maaddees &quot; yaagiis . yaagin daawiti eta ekkidi , ba olanchchatuyyo halaqata oottiis .
daawiti pilisxxeematuura issippe gididi , saa7oola olanawu biido wode , minaase zariyaappe amarida asati daawitan gayttidosona . shin pilisxxeema asatu halaqati daawitinne daawita asay banttanaara beennaadan diggidosona . pilisxxeema asati keehippe zorettidoogaappe guyyiyan , eta guyye yeddidosona; ayssi giikko , daawitinne daawita asay eta kawuwaa saa7oolayyo aatti immanaakkonne giidi yayyidosona .
daawiti xiqilaaga katamaa simmishin , minaase zariyaappe daawita maaddanawu kiyida shaalaqati adinaaha , yozabaada , yidi7eela , mikaa7eela , yozabaada , eelihanne xilttaaya .
eti ubbaykka xalanne wolqqaama asa gidiyo gishshawu , daawiti ambbaanota paanaa kaalliyo wode , eti a maaddidosona .
daawita olanchchati xoossaa olanchchatudan corattana gakkanaashin , a maaddiya asay gallassi gallassi gujettees .
goday haasayidoogaadan saa7oola kawotettaa daawitayyo zaaranawu olawu gixxi giigidi , kebroonan de7iya daawitakko yiida olanchchatu qooday hagaappe kaallidi xaafettidaagaa .
gonddalliyaanne tooraa oyqqidi , olawu gixxi giigida yihudaa zareti usuppun sha7anne hosppun xeeta .
simoona zariyaappe olawu giigida xalanne wolqqaama olanchchati laappun sha7anne issi xeeta .
leewa zariyaappe oyddu sha7anne usuppun xeeta .
aaroona zaretu halaqay yoodaaha; yoodaaheera issippe heezzu sha7anne laappun xeetu asati de7oosona .
qassi xaadooqi yelaga xalanne wolqqaama asa; xaadooqa aawaa keettaa asaappe laatamanne naa77u halaqati aara issippe de7oosona .
biniyaama zare gidiya saa7oola dabboti heezzu sha7u asa . shin biniyaama zariyaappe dariya bagga asay saa7oola keettaa asawu he wodee gakkanaashin ammanettiyaageeta .
efireema zariyaappe bantta aawatu keettaa asan erettida xalanne wolqqaama asati laatamu sha7anne hosppun xeeta .
daawita kawoyanawu baanawu doorettida minaase zariyaappe baggati tammanne hosppun sha7a .
qassi israa7eela asay ay oottanawu bessiyaakko , wodiyaabaa shaakki eriya akeekanchcha asati , yisaakoora zariyaayyo halaqati naa77u xeeta; eta dabboti ubbay etayyo azazettoosona .
ola miishshaa ubbaa oyqqidi , bantta kumetta wozanan daawita maaddanawu giigida olanchchatun zaabiloona zare asati ishatamu sha7a .
nifttaaleema zariyaappe issi sha7u halaqati de7oosona; gonddalliyaanne tooraa oyqqiya hasttamanne laappun sha7u asati etaara issippe de7oosona .
daana zariyaappe olawu giigida asati laatamanne hosppun sha7anne uddufun xeeta .
olawu kiyanawu aseera zariyaappe giigidaageeti oytamu sha7a .
yorddaanoosa shaafaappe hefintta arshsho baggan de7iya roobeela zariyaappe , gaada zariyaappenne minaase zariyaa baggaappe ola miishshaa ubbaa oyqqidi yiida asati issi xeetanne laatamu sha7a .
ha olawu giigida olanchchati ubbay daawita israa7eela bolli kawoyanawu bantta qofaa qachchidi , kebroona katamaa yiidosona . qassi israa7eelappe attidaageetikka daawita kawoyanawu issi wozana gididosona .
eta dabboti etayyo koshshiyaabaa giigissi wottido gishshawu , miiddinne uyiiddi daawitaara heezzu gallassaa uttidosona .
israa7eela asaayyo ufayssa gidiyo gishshawu , huuphessa baggaara de7iya yisaakoorappe , zaabiloonappenne nifttaaleemappe asati daro qumaa ehiidosona . xiilliyaa , balasiyaa lichchakkuwaa , woyniyaa teeraa , woyne eessaanne zaytiyaa hariyan , baquluwan , gaameelaaninne booran caanidi ehiidosona; qassikka eti miizzaanne dorssaa shukkidi maanawu ekkidi yiidosona .
hegaappe guyyiyan , daawiti shaalaqatuuranne mato halaqatuura zorettiis .
zorettidi israa7eela asaa ubbaa , &quot; intteyyo lo77o milatiyaabaa gidikkonne , godaa nu xoossaa shene gidikko , israa7eela biittaa gaxan de7iya nu dabboti , qeesetinne bantta kataman de7iya leewati nunaara issippe shiiqanaadan asa kiittoos .
saa7ooli kawotido wode shenehoo gin , dogettidi attida nu xoossaa taabootaa ane zaaridi ehoos &quot; yaagiis .
daawiti odido yohoy suure gidido gishshawu , asay ubbay maayiis .
hegaa gishshawu , daawiti xoossaa taabootaa qiriyaati-yi7aariimappe ehaana mala , gibxxe zawaappe doommidi , hamaata pinuwaa gakkanaashin de7iya israa7eela asaa ubbaa shiishshiis .
daawitinne israa7eela asay ubbay kiruubetuppe gidduwan ba kawotaa araataa bolli uttida godaa sunttan xeesettida xoossaa taabootaa ehaanawu yihudaa biittan de7iya ba7aala giyo qiriyaati-yi7aariima katamaa biidosona .
xoossaa taabootaa paray goochchiyo ooratta gaariyan wottidi , abinadaaba sooppe ehiidosona; uzzinne ahiyyoy gaariyaa laaggoosona .
daawitinne israa7eela asay ubbay diittaanne maazinqqiyaa diixxiiddi , karaabiyaa baqqiiddi , daalaa qaattiiddinne xurumbbaa punniiddi , bantta kumetta wolqqan xoossaa sinttan ufayttidi bonchchidosona .
eti kiidoona giyosan de7iya kattaa qoxxiyo awudiyaa gakkiyo wode , boorati xubettin , uzzi taabootaa oyqqanawu ba kushiyaa yeddiis .
yeddin a kushee taabootaa bochchido gishshawu , godaa hanqqoy uzza bolli eexxi kiyiis . hegaa gishshawu , goday a shocin , i he sohuwan xoossaa sinttan hayqqi aggiis .
goday hanqqettidi uzza worido gishshawu , daawiti yiillotiis . hachchi gakkanaashin , he sohoy uzzi shocettosaa geetettees .
he gallassi daawiti xoossaayyo yayyido gishshawu , &quot; xoossaa taabootaa taakko waata ehaanawu danddayiyaanaa ? &quot; yaagiis .
hegaa gishshawu , taabootaa banaara daawita katamaa efibeenna . shin gaatiyaa obeedi-eedooma giyo bitaniyaa soo efiis .
xoossaa taabootay obeedi-eedooma keettan a keettaa asaara heezzu aginaa gam77iis . goday a keettaa asaanne ayyo de7iya ubbabaa anjjiis .
xiiroosa kawoy kiiraami daawitayyo asata kiittiis . kiitettida asatuura keettaa keexxanaadan zigaa mudettaanne qassi shuchchaa massiyaageetanne anaaxeta ayyo yeddiis .
goday israa7eela bolli a kawo oottidi essidoogaanne ba asaa israa7eela gishshawu , a kawotettaa xoqqu oottidi bonchchidoogaa daawiti eriis .
hegaappe guyyiyan , daawiti yerusalaamen hara maccaasaa gujji ekkidi , attuma naatanne macca naata yeliis .
daawiti yerusalaamen yelido attuma naati shaamu7a , shobaaba , naataana , solomona ,
yibihaara , elishuu7a , elppaaleexa ,
nogaaha , nefega , yaafi7a ,
elishamaa7a , be7eliyaadanne elifeleexa .
daawiti israa7eela ubbaa bolli kawo gididi tiyettidoogaa pilisxxeema asay siyido wode , eti ubbay daawita koyanawu kiyidosona . daawiti eti kiyidoogaa siyidi , etaara olettanawu kiyiis .
pilisxxeema asay rafayma wombbaa yiidi bonqqidosona .
daawiti xoossaa , &quot; taani baada pilisxxeemata oloo ? neeni eta taayyo aatta immuutee ? &quot; yaagidi oychchiis . oychchin goday a , &quot; baada ola . taani eta neeyyo aatta immana &quot; yaagiis .
yaagin daawitinne a asay ba7aali-paraaxiima giyoosaa biidi , yan eta xoonidosona . xoonin daawiti , &quot; haattaa di7oy xuussi kanttiyoogaadan xoossay ta morkketu giddoora tana kanttissiis &quot; yaagiis . hegaa gishshawu , he sohuwaa sunttay ba7aali-paraaxiima geetettiis .
pilisxxeemati bantta eeqata he sohuwan yeggidi biidosona . yaatin daawiti azazidi , eta eeqata taman xuugissiis .
pilisxxeema asati naa77anttuwaakka ha wombbaa simmi yiidi bonqqidosona .
bonqqin daawiti xoossaa naa77anttuwaakka oychchiis . oychchin xoossay a , &quot; neeni eta geeduwaa booppa . eta guyyeera yuuya aadhdhada ettaappe sintta baggaara olanawu giiga .
ettaa huuphiyan salppiyaa cenggurssaa neeni siyiyo wode , olanawu kiya . ayssi giikko , hegee pilisxxeema olanchchata shocanawu xoossay neeppe sinttawu aadhdhiis giyoogaa &quot; yaagiis .
xoossay azazidoogaadan daawiti oottiis . gabaa7oonappe biidi gezeera gakkanaashin , israa7eela asay pilisxxeema olanchchata woriis .
hegaappe guyyiyan , daawita woree biittaa ubbaa gakkiis . kawotettati ubbay daawitayyo yayyanaadan goday oottiis .
daawiti ba kataman baayyo keettaa keexxiis; xoossaa taabootawukka sohuwaa giigissidi , dunkkaaniyaa essiis .
hegaappe guyyiyan daawiti , &quot; xoossaa taabootaa tokkanaadaaninne meri merinawu xoossawu oottanawu goday doorido leewatuppe attin , ooninne xoossaa taabootaa tookkanawu bessenna &quot; yaagiis .
daawiti godaa taabootaayyo giigissido sohuwaa taabootaa ehaanaadan , israa7eela asaa ubbaa yerusalaamen shiishshiis .
qassi daawiti aaroona zaretanne leewata xeesidi shiishshiis .
qahaata yaratuppe halaqay uri7eelinne issi xeetanne laatamu a dabboti yiidosona .
maraara yaratuppe halaqay asaayinne naa77u xeetanne laatamu a dabboti yiidosona .
gershshoona yaratuppe halaqay yuu7eelinne xeetanne hasttamu a dabboti yiidosona .
elxxaafaana yaratuppe halaqay shamaa7eenne naa77u xeetu a dabboti yiidosona .
kebroona yaratuppe halaqay eli7eelinne hosppun tammu a dabboti yiidosona .
uzzi7eela yaratuppe halaqay aminadaabinne xeetanne tammanne naa77u a dabboti yiidosona .
hegaappe guyyiyan , daawiti qeeseta xaadooqanne abiyaataara , qassi leewata uri7eela , asaaya , yuu7eela , shamaa7iyaa , eli7eelanne aminadaaba xeesissiis .
xeesissidi eta , &quot; intte leewatu zaretuyyo halaqata . godaa israa7eela xoossaa taabootaa taani giigissa wottido sohuwaa ehaanawu inttenne intte dabboti geeyite .
intte leewati koyro xoossaa taabootaa tookkibeenna gishshawunne nuuni a wogaadan waati efaanaakko xoossaa oychchibeenna gishshawu , goday nu xoossay nuna qaxxayiis &quot; yaagiis .
hegaappe guyyiyan , godaa israa7eela xoossaa taabootaa ehaanawu qeesetinne leewati banttana geeshshidosona .
goday muuse baggaara kase azazidoogaadan , leewati xoossaa taabootaa kasuwaara bantta hashiyan tookkidosona .
hegaappe guyyiyan , diittaanne maazinqqiyaa diixxiiddi , daalaa qaattiiddi , ufayssiya yettaa yexxana mala , leewata kaalettiyaageeti bantta dabbota sunttanaadan daawiti azaziis .
azazin leewati yuu7eela na7aa hemaana , a dabbotuppe berekiyaa na7aa asaafanne eta dabbotuppe maraara yaraa qusaaya na7aa etaana sunttidosona .
qassi naa77antto kayan zakkaariyaasa , yaa7izi7eela , shamiraamoota , yihi7eela , uunna , eli7aaba , banaaya , ma7iseeya , matiitiyaa , elifaala , miiqineeyanne penggiyaa naagiyaageeta obeedi-eedoomanne yi7i7eela sunttidosona .
nahaasiyaa daalaa xoqqu oottidi qaattanaadan hemaani , asaafinne etaani sunttettidosona .
qassi zakkaariyaasi , yaa7izi7eeli , shamiraamooti , yihi7eeli , uunni , eli7aabi , ma7iseeyinne banaayi diittaa lee7iyan diixxoosona .
matiitee , elifaali , miiqineeyi , obeedi-eedoomi , yi7i7eelinne azaazee diittaa orddiyan diixxoosona .
leewatu halaqay kanaanee mazamuriyaa kaalettanawu sunttettiis; i eranchcha gidiyo gishshawu , eta tamaarissees .
berekeenne elqqaani taabootaa dunkkaaniyaa penggiyaa naaganawu doorettidosona .
qassi qeeseti shabaanee , yoshafaaxi , nataani7eeli , amaasaayi , zakkaariyaasi , banaayinne el77eezari xoossaa taabootaa sinttan xurumbbaa punnanawu doorettidosona . obeedi-eedoominne yuuhee taabootaa naaganawu doorettidosona .
hegaappe guyyiyan daawiti , israa7eela cimatinne shaalaqati godaa maachchaa taabootaa obeedi-eedooma sooppe ehaanawu ufayttidi biidosona .
godaa maachchaa taabootaa tookkida leewata xoossay maaddido gishshawu , eti laappun korimatanne laappun dorssa orggeta yarshshidosona .
daawiti , taabootaa tookkida leewati ubbay , mazamuriyaa yexxiyaageetinne mazamuriyaa yexxiyaageetu halaqay kanaanee liinuwaa giyo qacinaappe dadettida maayuwaa maayidosona . daawitikka qassi liinuwaappe dadettida eefuudiyaa giyo maayuwaa maayiis .
hagaadan oottidi , israa7eela ubbay hombbociiddi , xurumbbaanne malkkataa punniiddi , daalaa qaattiiddinne , diittaanne maazinqqiyaa diixxiiddi , godaa maachchaa taabootaa ehiidosona .
godaa maachchaa taabootay daawita katamaa gelido wode , saa7oola na7iyaa miikaala maskkootiyaara xeellada , kawoy daawiti ufayttidi durishiininne kaa7ishin be7aasu; be7ada daawita ba wozanan karaasu .
eti xoossaa taabootaa ehiidi , daawiti taabootaa wottanawu tolido dunkkaaniyaa giddon wottidosona . wottidi xuuggiyo yarshshuwaanne issippetettaa yarshshuwaa xoossaayyo yarshshidosona .
daawiti xuuggiyo yarshshuwaanne issippetettaa yarshshuwaa yarshshidi polidoogaappe guyyiyan , godaa sunttan asaa anjjiis .
israa7eela asawu ubbawu , maccawunne attumawu , huuphiyan huuphiyan issi issi komppo oyttaa , issi issi muxo ashuwaanne woyniyaa teeraa melaappe issi issi lichchakkuwaa gishiis .
godaa taabootaa sinttan oottanaadaaninne godaa israa7eela xoossaa sabbanaadan , galatanaadaaninne bonchchanaadan , amarida leewata daawiti sunttiis .
leewatu halaqay asaafa; asaafa kaallidi naa77antto halaqay zakkaariyaasa . zakkaariyaasa kaallidi de7iyaageeti yi7i7eela , shamiraamoota , yihi7eela , matiitiyaa , eli7aaba , banaayanne obeedi-eedooma . eti maazinqqiyaanne diittaa diixxanawu sunttettidosona; shin asaafi daalaa qaattanawu sunttettiis .
qeesiyaa banaayinne yahaazi7eeli xoossaa maachchaa taabootaa sinttan ubba wode xurumbbaa punnanawu sunttettidosona .
he gallassi daawiti kasetidi , asaafinne a dabboti godaa sabbanaadan azaziis .
godaa galatite; a sunttaa xeesite . i oottidobaa kawotettatu gidduwan erissite .
a sabbite; galata yettaa awu yexxite . a maalaalissiya oosuwaa ubbaa yootite .
a geeshsha sunttan ceeqettite; godaa koyiyaageetu wozanati ufayttona .
godaanne a wolqqaa xomoosite; ubbatoo a sinttaa koyite .
inttenoo , a ashkkaraa abrahaama zerettatoo , doorettida yaaqooba naatoo ,
i oottido maalaalissiyaabaa , a malaataanne i pirddido pirddaa hassayite .
i godaa nu xoossaa; a pirddaykka sa7aa ubbaa bollaana .
i ba maachchaa merinaassi , ba azazido qaalaa sha7u yeletaa gakkanaassi naagees .
hegeenne , i abrahaamaara maacettido maachchaa , yisaaqassi caaqqido maachchaa .
yaaqoobassi woga , israa7eelassikka merinaa maachcha oottidi minttidoogaa .
hagaadan yaagiis; &quot; neeyyo kanaane biittaa immana; i ne zerettatuyyo laata gidana &quot; yaagiis .
xoossaa asati qoodan qii guuttanne kanaane biittan bete gididi de7iyo wode ,
issi deriyaappe hara deriyaa , issi kawotettaappe hara kawotettaa yuuyidosona .
xoossay eta ooninne naaqqanawu immibeenna; eta gishshawu kawota seeriiddi ,
&quot; taani tiyidoogeeta bochchoppite; ta hananabaa yootiyaageeta qohoppite &quot; yaagiis .
sa7an de7iya asawu , ubbaykka godaassi yexxite; i ashshiyo mishiraachchuwaa hachchi hachchi yootite .
kawotettatu giddon a bonchchuwaabaa , asaa ubbaa giddon a maalaalissiya oosuwaabaa awaajjite .
ayssi giikko , goday gita; aaro galatay ayyo bessees . xoossatu ubbaappe aadhdhidi , i yayettanawu bessees .
hara asaa xoossati ubbay eeqata; shin goday salota medhdhida xoossaa .
bonchchoynne anggay a yuushuwan de7ees; minotettaynne ufayssay a beeta maqidasiyan de7ees .
inttenoo , asa zaretoo ubbawu , godaabaa yootite; &quot; bonchchoynne wolqqay godaabaa &quot; giidi yootite .
&quot; bonchchoy a sunttaassa &quot; giidi godaabaa yootite . yarshshuwaa ekkidi , a sintti yiite . a geeshshatettaa puulan godaayyo goynnite .
biittan de7iya asawu ubbawu , a sinttan kokkorite . sa7ay minni eqqiis; mulekka qaaxxenna .
saloti ufayttona; sa7aykka hashshu go ! kawotettatu giddon eti , &quot; goday kawotiis ! &quot; yaagona .
abbaynne a giddon kumidabati guummona . shooqaynne shooqan de7iyaabati ubbati ufayttona .
hegaappe guyyiyan woran de7iya mitta ubbay ufayssan godaa sinttan yexxana . ayssi giikko , i sa7aa bollan pirddanawu yees .
goday keha gidiyo gishshawunne aggenna a siiqoy merinaagaa gidiyo gishshawu , godaa galatite .
hegaappe guyyiyan intte , &quot; abeet nuna ashshiya xoossawu , nuna ashsha . nuuni ne geeshsha sunttaa galatanaadaaninne ne bonchchuwan ceeqettanaadan , kawotettatu giddoppe shiishshada ashsha &quot; yaagite .
goday israa7eela xoossay merinaappe merinaa gakkanaayyo galatetto ! hegaappe guyyiyan asay ubbay , &quot; amin77i &quot; giidi , godaa galatiis .
godaa maachchaa taabootaa sinttan hachchi hachchi goynuwaassi koshshiyaabaa ubba wode eti oottanaadan , daawiti asaafanne a dabbota wottiis .
i qassi obeedi-eedoomanne a dabbota usuppun tammanne hosppunata etaara oottanaadan wottiis; yidutuuna na7aa obeedi-eedoomanne hoosa penggiyaa naaganaadan wottiis .
qeesee xaadooqinne aara oottiya qeeseti gabaa7oonan de7iya xoqqa sohuwan , dunkkaaniyaa sinttan oottanaadan yan attidosona .
goday israa7eelayyo immido higgiyan xaafettidoogaadan , eti maalladonne omarssi ubba wode xuuggiyo yarshshuwaa yarshshiyoosan yarshshoosona .
aggenna a siiqoy merinaagaa gidiyo gishshawu , godaa yettan galatanaadan hemaana , yidutuunanne doorettida haraata daawiti etaara issippe wottiis .
hemaaninne yidutuuni xurumbbaa punnoosona , daalaa qaattoosonanne galataa mazamuriyaa yexxiiddi kaa7iyo hara miishshata kaa7oosona . yidutuuna attuma naati penggiyaa naaganawu sunttettidosona .
hegaappe guyyiyan , asay ubbay ba soo ba soo biis . daawitikka ba so asaa anjjanawu simmiis .
daawiti ba kawo keettan de7iiddi , hananabaa yootiya naataana , &quot; taani zigaappe keexettida keettan de7ays; shin godaa maachchaa taabootay dunkkaane garssaana &quot; yaagiis .
yaagin naataani daawita , &quot; oottanawu ne wozanay qoppidobaa ubbaa ootta; goday nenaara de7ees &quot; yaagiis .
shin he gallassa qammi godaa qaalay naataanakko yiidi ,
&quot; ba; baada ta ashkkaraa daawita hagaadan yaaga; goday hagaadan yaagees; &quot; taani de7ana keettaa keexxanay nena gidakka .
ayssi giikko , taani israa7eelata gibxxeppe kessido gallassaappe doommada hachchi gakkanaashin , keettan de7abeykke; taani dunkkaaniyaappe dunkkaaniyawu , qassi issi sohuwaappe hara sohuwawu yuuyada de7aas .
taani israa7eela asaa ubbaara yuuyido soho ubban , ta asaa heemmanawu taani azazido israa7eela daannatuppe oossinne , taayyo zigaa keettaa ayssi keexxabeykkii ? gaada oychchabeykke &quot; yaagees yaaga .
&quot; hegaa gishshawu , ha77ikka ta ashkkaraa daawita , ubbaappe wolqqaama goday nena hagaadan yaagees; &quot; taani nena hentta gadeppe , dorssaa heemmiyoosaappe denttada , ta asaa israa7eela kaalettanaadan ekkaas .
neeni biido soho ubban taani nenaara issippe gidaas; ne morkketa ubbaa ne sinttaappe diggaas . ha77i simmi taani ha sa7an erettida gita asatu sunttaadan ne sunttaa gitayana .
qassi taani ta asaassi , israa7eelassi soho immada , eta he sohuwan tokkana . hegaa gishshawu , eti bantta sohuwan de7ana; eti naa77antto shabbirettokkona . kase taani ta asaa israa7eela bolli daannata sunttido wodiyaappe doommin naaqqidoogaadan , naa77antto iita asati eta naaqqokkona .
taani ne morkketa ubbaa neeyyo haarissana . &quot; &quot; hegaa bollankka goday ba huuphen ne zareti de7i be7anaadan oottanaagaa neessi yootees .
ne baree wurin , hayqqada ne mayzza aawatun gayttiyo wode , taani neeppe guyyiyan ne zariyaa , ne naatuppe issuwaa denttada , a kawotettaa minttana .
taayyo keettaa keexxanay a; taani a kawotaa araataa merinawu mintta essana .
taani ayyo aawa gidana; ikka taayyo na7a gidana . neeppe kase kawotida saa7oolappe taani ta siiquwaa ekkarggidoogaadan , taani appe mulekka ekkikke .
taani a ta asaa bollinne ta kawotettaa bolli merinawu sunttana; a kawotaa araataykka merinawu minni eqqana &quot; yaagees yaaga &quot; yaagiis .
naataani xoossay ayyo ajjuutan qonccissido qaalaa ubbaa hagaadan daawitayyo odiis .
hegaappe guyyiyan , kawoy daawiti dunkkaaniyaa gelidi , godaa sinttan uttiis . uttidi hagaadan yaagidi woossiis; &quot; abeet godawu , xoossawu , neeni hagaa ubbaa taayyo oottanawu taani oonee ? ta so asaykka aybee ?
abeet godawu , hagee ne ayfiyaa sinttan guutta milatin , ne ashkkaraa zareti sinttappe yaana layttatun hananabaa yootadasa . tana qassi gita asa kessadasa .
neeni tana ne ashkkaraa bonchchido gishshawu , taani daawiti simmi ay gaanawu danddayiyaanaa ? neeni tana ne ashkkaraa eraasa .
abeet godawu , ne ashkkaraa gishshawu , ne wozanaa qofaadan ha gitabaa ubbaa oottada , ha gitatettaa ubbaa tana erissadasa .
&quot; abeet godawu , ne mali issoynne baawa . nuuni nu hayttan siyidoogaadan , neeppe attin , hara xoossi baawa .
neeni ne asa oottanawu wozido ne asaa israa7eela milatiya hara kawotetti sa7aa bollan baawa . neeni oottido gitanne maalaalissiya oosotu gaasuwan ne sunttay biittan sa7an erettiis . neeni gibxxeppe wozido ne asaa sinttaappe kawotettata laaggadasa .
neeni ne asaa israa7eela merinawu nebaa oottadasa . abeet godawu , neenikka eta xoossaa gidadasa .
&quot; abeet godawu , neeni ne ashkkaraabaanne a zerettaabaa haasayidoogee merinawu minni eqqo; neeni oottana giidoogaadankka ootta .
ubbaappe wolqqaama goday , israa7eela xoossay tumaappe israa7eelassi xoossaa geetettanaadan ne sunttay merinawu minni eqqananne gitatana . ne ashkkaraa daawita zareti ne sinttan minni eqqana .
&quot; abeet ta xoossawu , taani ne zareti de7i be7anaadan oottana yaagada neeni taassi ne ashkkaraassi qonccadasa . hegaa gishshawu , taani ne ashkkaray ha woosaa nena woossanawu xalaas .
abeet godawu , neeni xoossaattennee ! neeni ha lo77o qaalaa taayyo ne ashkkaraayyo oottana gaadasa .
ne sinttan yaa merinawu gam77anaadan , ne ashkkaraa zariyaa anjjanawu ufaytta . abeet godawu , neeni anjjidoogee merinawu anjjettidaagaa gidana &quot; yaagidi woossiis .
hegaappe guyyiyan , daawiti pilisxxeemata xoonidi haariis; yaatidi gaate giyo katamaanne a moottata pilisxxeema asatu kushiyaappe wotti ekkiis .
qassi daawiti moo7aaba biittaa asata xoonin , eti ayyo haarettidosona; haarettidi giiraa giiridosona .
hamaata katamaa matan de7iya xooba biittaa kawoy hadaadi7eezeri , ba kawotettaa efiraaxiisa shaafaa gakkanaashin aassanawu biishin , daawiti a xooniis .
daawiti hadaadi7eezerappe issi sha7u para gaareta , laappun sha7u paraasatanne laatamu sha7u tohuwaasata omooddiis . daawiti xeetu gaaretuyyo gidiya parata ashshidi , hara paratu ubbawu gaadiyaa gilddayiis .
damasqqo kataman de7iya sooreti xooba biittaa kawuwaa hadaadi7eezera maaddanawu yiido wode , daawiti etappe laatamanne naa77u sha7u asaa woriis .
hegaappe guyyiyan , sooriyaa biittan damasqqo kataman olanchchatu qatota medhdhiis . yaatin , sooriyaa asati daawitayyo haarettidi , giiraa giiridosona . daawiti biido soho ubban goday ayyo xoonuwaa immiis .
kawoy daawiti hadaadi7eezera oosanchchati tookkido worqqa gonddalleta ekkidi , yerusalaame efiis .
qassi daawiti hadaadi7eezeri haariyo xebaahanne kuna katamatuppe nahaasiyaa giyo birataa keehi daruwaa ekkiis . hegaappe simmin , solomoni he nahaasiyaa birataappe abba sayniyaa , tuussatanne dumma dumma miishshata medhdhiis .
daawiti xooba biittaa kawuwaa hadaadi7eezera olanchchata ubbaa xoonidoogaa hamaata kawoy too7i siyiis .
siyidi hadaadi7eezera olidi xoonido gishshawu , a hashshu gaanawunne sarotanawu ba na7aa hadoraama kawuwaa daawitakko kiittiis . ayssi giikko , hadaadi7eezeri too7aara olettiiddi gam77iis . hadoraami worqqaappe , biraappenne nahaasiyaappe medhdhido miishshata ekkidi yiis .
kawoy daawiti eedoomappe , moo7aabappe , amoona asatuppe , pilisxxeematuppenne amaaleeqa asatuppe omooddi ekkido biraanne worqqa ha miishshatuura issippe gattidi , godawu dummayidi wottiis .
xaruuyi na7ay abishaayi eedooma asaappe tammanne hosppun sha7ata maxine wombban woriis .
hegaappe guyyiyan , daawiti eedooman olanchchatu qatota medhdhiis; yaatin , he biittaa asay ubbay daawitayyo haarettiis . daawiti biido soho ubban goday ayyo xoonuwaa immiis .
hegaadan oottidi , daawiti israa7eela ubbaa bolli kawotiis; kawotidi ba asaa ubbaa xillotettaaninne suure pirddan ayssiis .
xaruuyi na7ay yoo7aabi ola gadaawa; ahiluuda na7ay yoosaafixi hanidabaa xaafiyaagaa;
ahixuuba na7ay xaadooqinne abiyaataara na7ay abimeleki qeeseta; saraayi waanna xaafe;
yoodaahe na7ay banaayi daawita naagiya olanchchata halaqa; daawita attuma naati a kawotettan xoqqa sohuwaa oyqqida halaqata .
hegaappe guyyiyan , amoonatu kawoy naa7oosi hayqqiis; hayqqin a na7ay a sohuwan kawotiis .
daawiti , &quot; a aaway naa7oosi taayyo kehido gishshawu , taani a na7aa hanuunayyo kehana &quot; yaagiis . hanuuna aaway hayqqido gishshawu , daawiti a minttettanawu asa kiittiis . daawiti kiittidoogeeti hanuuna minttettanawu amoona biitti gakkido wode ,
amoona asaa halaqati hanuuna , &quot; daawiti nena minttettanawu ha asata kiittidoogee ne aawaa bonchchuwaa gishshaassa gaadiiyye ? i ba asaa kiittidoogee ha katamaa xeellanaassa , wochchanaassanne olidi xoonanaassa &quot; yaagidosona .
yaagin hanuuni daawiti kiittido asata oyqqidi , eta buuchchaa meediis; eta maayuwaakka uttiyo dulliyaa baggaappe qanxxi ekkidi , eta yeddiis .
hegaa gishshawu , asati daro yeellatidosona . daawiti hegaa siyidi , i etaara gayttiya asa kiittiis . kiittidi , &quot; intte buuchchay diccanaashin , yarkko kataman de7ishshite; hegaappe guyyiyan haa yiite &quot; yaagiis .
amoonati bantta oosuwan daawiti eta morkkanaadan oottidoogaa erido wode , hanuuninne amoonati masphphexoomiyaappenne sooriyan de7iya maa7ikanne xooba geetettiya katamatuppe paraa gaaretanne paraasata qaxaranawu hasttamanne oyddu sha7u kilo giraame deexxiya xaqara biraa yeddidosona .
yeddidi hasttamanne naa77u sha7u paraa gaareta , paraasata , maa7ika kawuwaanne a olanchchata qaxaridosona; qaxarin yiidi , medaaban dunkkaanidosona . qassi amoonati bantta katamaappe shiiqidi , olawu giigettidosona .
daawiti hegaa siyido wode , yoo7aabanne olanchchata ubbaa yeddiis .
amoonati kiyidi , katamaa penggiyan olawu salppidosona . eta maaddanawu yiida kawotikka bantta sohuwaa oyqqidi , dembban shiiqidosona .
yoo7aabi bana olay sinttaaranne guyyeera doggomidoogaa be7ido wode , israa7eelatu giddoppe ubbaappe minniya olanchchata doori ekkidi , sooriyaa asatu sinttan salppissiis .
attida asatuppe ba ishay abishaayi azazana mala oottidi , amoona asatu sinttan salppidosona .
yoo7aabi ba ishaa abishaaya , &quot; sooriyaa asati taayyo wolqqaamikko , neeni yaada tana maadda . qassi amoona asati neeyyo wolqqaamikko , taani yaada nena maaddana .
simmi minna ! nu asaa gishshawunne nu xoossaa katamatu gishshawu , ane minni olettoos . goday bana lo77iyaabaa ootto &quot; yaagiis .
hegaappe guyyiyan , yoo7aabinne aara de7iya asay sooriyaa asatuura olettanawu lawuhu giidosona . yaatin , sooriyaa asati a sinttaappe baqatidosona .
sooriyaa asati baqatidoogaa amoona asati be7ido wode , etikka a ishaa abishaaya sinttaappe baqatidi , katamaa gelidosona . hegaappe guyyiyan , yoo7aabi yerusalaame simmiis .
sooriyaa asati israa7eela asati eta xoonidoogaa erido wode , asa kiittidi efiraaxiisa shaafaappe hefinttaara de7iya sooriyaa asata ehiissidosona . hadaadi7eezera ola gadaaway shobaaki eta kaalettees .
daawiti hegaa siyido wode , israa7eela olanchchata shiishshidi , yorddaanoosa shaafaa pinniis; pinnidi sooriyaa asatuura olettanawu eta sinttan salppidosona . daawiti etaara olettanawu salppin , etikka aara olettidosona .
olettin sooriyaa asati israa7eelatu sinttaappe baqatidosona; daawiti sooriyaa asatuppe paraa gaariyaa laaggiya laappun sha7u asatanne oytamu sha7u tohuwaasata woriis; eta ola gadaawaa shobaakakka woriis .
hadaadi7eezera olanchchati israa7eelatun xoonettidoogaa erido wode , daawitaara sigettidi , ayyo haarettidosona . hegaappe simmin , sooriyaa asay amoona asaa maaddanawu dosibeenna .
ofinttan , kawoti olawu kiyiyo wode , yoo7aabi olanchchata kaalettidi , amoona biittaa woraajjiis; woraajjidi raaba katamaa dooddiis . shin daawiti yerusalaamen takkiis; yoo7aabi raaba katamaa olidi bashshiis .
hegaappe guyyiyan daawiti yiidi , eta kawuwaa worqqa kallachchaa a huuphiyaappe ekkiis . kallachchay mazzaniyo wode hasttamanne oyddu kilo giraame gidiis; a giddon inqquwaa giyo al77o shuchchay de7ees . he kallachchay ekettidi , daawita huuphiyan goxettiis . qassi daawiti he katamaappe keehi daro omooduwaa ekkiis .
yaatidi kataman de7iya asaa kessidi , magaaziyan , birata shalkkiyaaninne kalttan ootissiis . amoona katamatun de7iya asaa ubbaakka hegaadan ootissiis . hegaappe guyyiyan , daawitinne a asay ubbay yerusalaame simmiis .
hegaappe simmin , pilisxxeema asatuura gezeeran olay denddiis; denddin huushappe yiida sibbakaayi adussa mino asatu yaraappe gidiya sippaaya woriis . yaatin , pilisxxeemati xoonettidosona .
hegaappe simminkka pilisxxeema asatuura hara olay denddiis; denddin yaa7iira na7ay elihanaani tooraa toomay shimaynniyaa wondderashiyaa keeniyo , gaate katamaappe yiida gooliyaada ishaa laahima woriis .
qassikka hara olay gaate kataman denddiis . he sohuwan issi wogga adussa bitanee de7ees . he bitaniyaayyo issi issi kushiyan usuppun biradhdheti , issi issi tohuwankka usuppun biradhdheti , muleera laatamanne oyddu biradhdheti de7oosona . he bitanee adussa mino asatu yaraappe gidiya asa .
he bitanee israa7eelata naassido wode , daawita ishaa shaama na7ay yonaataani a woriis .
hageeti gaate kataman de7iya adussa mino asatu yarata; eti ubbay daawita kushiyaaninne a asaa kushiyan hayqqidosona .
seexaanay israa7eela bolli metuwaa ehaanawu koyidi , daawiti israa7eela asaa qoodanaadan denttettiis .
daawiti yoo7aabanne olanchchatu halaqata hagaadan yaagiis; &quot; daanappe berssaabeha gakkanaashin biite; biidi israa7eela asaa qoodite . yaatidi asaa qooday aappunakko tana erissite &quot; yaagiis .
shin yoo7aabi a , &quot; goday ha de7iya ba asaa bolli xeetu kushiyaa gujjo ! ta godawu , kawuwawu , eti ubbay ta godaa ashkkarata gidokkonaayye ? ta goday hegaa malabaa oottanawu aybissi koyii ? israa7eela kawotettaa aybissi mooranchcha kessii ? &quot; yaagiis .
shin kawuwaa qaalay yoo7aaba xooniis . xoonin yoo7aabi kiyidi , israa7eela biittaa ubbaa yuuyiis; yuuyidi yerusalaame simmiis .
yoo7aabi qoodido asaa qoodaa daawitayyo immiis . israa7eela biittan ubban bisuwan olettanawu danddayiya issi miiloonenne issi xeetu sha7u mino asati de7oosona . qassi yihudaa biittan bisuwan olettanawu danddayiya oyddu xeetanne laappun tammu sha7u mino asati de7oosona .
yoo7aabi kawuwaa azazuwaa shenetido gishshawu , leewatanne biniyaama zareta qoodan gujjibeenna .
xoossay ha yohuwan ufayttibeenna gishshawu , israa7eela qaxxayiis .
yaatin daawiti xoossaa , &quot; taani ha oosuwan gita nagaraa oottaas . shin ha77i nena woossays; ta mooruwaa , ne ashkkaraa mooruwaa qucca . taani daro eeyyabaa hanaas &quot; yaagiis .
yaagin goday daawitayyo hananabaa yootiya gaada hagaadan yaagidi haasayissiis;
&quot; ba; baada daawita , goday nena , &quot; taani nena heezzubaappe dooruwaa bessays; taani ne bolli polanawu taayyo etappe issuwaa doora &quot; yaagees yaaga &quot; yaagiis .
yaagin gaadi daawitakko biidi a , &quot; goday nena , haageetuppe issuwaa doora:
heezzu laytta koshaa dooray ? woykko ne morkketi nena yedettishin , heezzu aginaa eta sinttaappe baqatanaagaa dooray ? woykko godaa bisoy ne biittaa heezzu gallassaa shocanaagaanne hegaarakka qassi israa7eela biittaa kantti kiyanaashin hayquwaa boshan shociya kiittanchchaa i kiittiyoogaa dooray ? yaagees . ane ha77i kuuyada , taani tana kiittidaagaayyo zaariyoobaa oda &quot; yaagiis .
daawiti gaada , &quot; taani keehippe un77ettaas . godaa maarotay keehi gita gidiyo gishshawu , ane taani a kushiyan kunddana; taani asa kushiyan kunddikke &quot; yaagiis .
hegaa gishshawu , goday israa7eela bolli boshaa yeddin , laappun tammu sha7u israa7eela asati hayqqidosona .
hegaappe guyyiyan , xoossay yerusalaame bashshanawu kiitanchchaa kiittiis . shin kiitanchchay yerusalaame bashshanawu mati uttidaashin , goday be7idi azzaniis . azzanidi bashshiya kiitanchchaa , &quot; agga ! hegee gidana ! &quot; yaagiis . he wode godaa kiitanchchay yaabuusiyaa ornna awudiyaa matan eqqiis .
kiitanchchay ba bisuwaa ba kushiyan oyqqidi , yerusalaame bashshanawu sa7aappenne saluwaappe giddon eqqidaagaa daawiti be7iis . hegaappe guyyiyan , daawitinne cimati waaruwaa maayidi , bantta som77uwan gufannidosona .
daawiti xoossaa , &quot; asay qoodettanaadan oottiday tana gidikkinaayye ? naaqqidaageenne iitabaa oottidaagee tana . shin ha dorssati , eti ay oottidonaa ? abeet godawu , ta xoossawu , hayyanaa ne kushee tananne ta aawaa so asaa qaxxayo . ne kushee ne asaa qaxxayoppo ! &quot; yaagiis .
hegaappe guyyiyan , godaa kiitanchchay gaada hagaadan yaagidi azaziis; &quot; daawiti pude yaabuusiyaa ornna awudiyaa biidi , godaayyo yarshshiyoosaa yan gimbbanaadan yoota &quot; yaagiis .
godaa sunttan gaadi yootidoogaadan daawiti biis .
he wode ornninne a oyddu attuma naati awudiyan gisttiyaa qoxxoosona . qoxxiiddi guyye simmi xeellidi , kiitanchchaa be7idosona; be7in aara de7iya naati qosettidosona .
daawiti ornnakko yiido wode , ornni a be7idi , awudiyaappe gaxi kiyidi , ba som77uwaa sa7aa gattidi , daawitayyo ziggiis .
hegaappe guyyiyan , daawiti ornna , &quot; boshay asaa bollappe kichchana mala , taani godaayyo yarshshuwaa yarshshiyoosaa keexxanawu ne awudiyaa taayyo bayzzarkkii . taani neeyyo kumetta waagaa qanxxana &quot; yaagiis .
yaagin ornni daawita , &quot; neeyyo ekka; ta goday kawoy bana ufayssiyaabaa ootto . be7a , xuuggiyo yarshshuwawu booraa , eettanawu kattaa qoxxiyo miishshaanne kattaa yarshshuwawu gisttiyaa taani immana . taani ha ubbaakka neeyyo immana &quot; yaagiis .
shin kawoy daawiti ornna , &quot; chii , chii ! taani kumetta waagaa qanxxada shammana . ayssi giikko , taani nebaa godaayyo ekkikke; qassi taani miishshaa kessabeennabaa xuuggiyo yarshsho oottada yarshshikke &quot; yaagiis .
hegaa gishshawu , daawiti he awudiyaayyo usuppun xeetu worqqa santtimiyaa immiis .
hegaappe guyyiyan , daawiti he sohuwan godaayyo yarshshuwaa yarshshiyoosaa keexxiis . yaatidi xuuggiyo yarshshuwaanne issippetettaa yarshshuwaa yarshshiis; yarshshidi godaa woossin , goday xuuggiyo yarshshuwaa bolli saluwaappe tamaa yeddidi , ayyo zaariis .
hegaappe guyyiyan , goday kiitanchchaa azazin , kiitanchchay ba bisuwaa shoohuwawu zaariis .
daawiti goday a woosawu zaaridoogaa be7idi , yaabuusiyaa ornna awudiyan naa77anttuwaa yarshshiis .
muusee bazzon giigissido godaa dunkkaaneenne xuuggiyo yarshshuwaa yarshshiyoosay he wode gabaa7oonan goynniyo xoqqa sohuwan de7ees .
shin daawiti godaa kiitanchchaa bisuwawu yayyido gishshawu , xoossaa oychchanawu he sohuwaa baanawu danddayibeenna .
hegaa gishshawu , daawiti , &quot; godaa beeta maqidasee hagan de7ana; israa7eela asay xuuggiyo yarshshuwaa yarshshana sohoy hagaa gidana &quot; yaagiis .
hegaa gishshawu , daawiti israa7eela biittan de7iya hara biittaa asata shiishshanaadan azaziis . xoossaa beeta maqidasiyaa keexxanawu shuchchaa massiyaageeti shuchchaa massidi loyttanawu eta giddoppe sunttiis .
daawiti penggiyaa sanqqaa oottanawu misimaariyaayyoonne maaxafiyawu haniya cora birataanne mazzananawu danddayettenna , zawi baynna nahaasiyaa birataa giigissiis .
sidoona asatinne xiiroosa asati daawitayyo zigaa ehiyo gishshawu , daawiti qooday baynna zigaa giigissiis .
daawiti , &quot; ta na7ay solomoni lammachchanne yelaga na7a . godaayyo keexettiya beeta maqidasee biitta ubban erettidanne bonchchettida , lo77o keetta gidanawu bessees . hegaa gishshawu , awu koshshiyaabaa taani giigissana &quot; yaagiis . daawiti hayqqanaappe kasetidi darobaa giigissi wottiis .
hegaappe guyyiyan , daawiti ba na7aa solomona xeesidi , godaayyo israa7eela xoossaayyo beeta maqidasiyaa keexxanaadan azaziis .
daawiti solomona , &quot; ta na7awu , taani godaa ta xoossaa sunttaayyo beeta maqidasiyaa keexxanawu ta wozanan qoppaas .
shin godaa qaalay tana , neeni daro suuttaa gussadasa; qassi daro olaakka olettadasa . neeni ha sa7aa bollan ta sinttan daro suuttaa gussido gishshawu , ta sunttaayyo beeta maqidasiyaa keexxakka .
be7a; neeyyo issi saro na7i yelettana . a yuushuwan de7iya morkketu ubbaara taani a saro oottana . a sunttay solomona; taani i kawotido layttan israa7eela asaayyo sarotettaanne woppaa immana .
i ta sunttaayyo beeta maqidasiyaa keexxana . i ta na7a gidana; taanikka ayyo aawa gidana . a kawotaa araataa israa7eelan merinawu mintta essana yaagiis .
&quot; ha77ikka ta na7awu , goday nenaara gido . goday kase nebaa haasayidoogaadan , godaa ne xoossaa beeta maqidasiyaa keexxanaagaa nena polisso .
goday nena israa7eela asaa bolli kawo oottiyo wode , godaa ne xoossaa higgiyaa naaganaadan , goday neeyyo aadhdhida eratettaanne akeekaa immo .
goday muuse baggaara israa7eela azazido azazuwaanne wogaa naagiyaabaa gidikko , ubbay neeyyo hanana . aykko baa minna ! yayyoppa woykko dagammoppa !
taani daro tuggan godaa beeta maqidasiyaa keexxanawu heezzu sha7anne oyddu xeetu kilo giraame deexxiya worqqaanne hasttamanne oyddu sha7u kilo giraame deexxiya biraa shiishshaas; qassi zawi baynna nahaasiyaanne birataa shiishshaas; qassikka mittaanne shuchchaa giigissaas . gidikkokka , neeni hegaa bolli haraa gujjanawu koshshees .
ne matan daro oosanchchati de7oosona; shuchchaa qoo7iyaageetinne massiyaageeti , anaaxetinne ubba oosuwaa oottanawu danddayiya eranchcha asati de7oosona .
eti oottiyo worqqawu , birawu , nahaasiyawunne biratawu zawi baawa . ha77i neeni oosuwaa doomma . goday nenaara gido &quot; yaagiis .
daawiti israa7eela kaalettiyaageeti ubbay ba na7aa solomona maaddanaadan hagaadan yaagidi azaziis;
&quot; goday intte xoossay inttenaara de7enneeyye ? i inttena ubbasaara shemppissibeennee ? ha biittan de7iyaageeta i ta kushiyan aatti immido gishshawu , ha biittay godaayyonne a asaayyo haarettiis .
ha77ikka godaa intte xoossaa koyanawu intte wozanaanne intte shemppuwaa immite . godaa sunttawu keexettida beeta maqidasiyaa giddon godaa maachchaa taabootaanne xoossaa geeshsha miishshata ehiidi wottanaadan , intte denddidi , godaa xoossaa beeta maqidasiyaa keexxite &quot; yaagiis .
daawiti ceeggido wode , ba na7aa solomona israa7eela bolli kawoyiis .
daawiti israa7eela kaalettiyaageeta ubbata , qeesetanne leewata issippe shiishshiis .
hasttamu layttanne hegaappe bollaara de7iya leewati qoodettidosona; qoodettidi eti muleera hasttamanne hosppun sha7u attumaasa gididosona .
hageetu giddoppe godaa beeta maqidasiyaayyo aawatiya laatamanne oyddu sha7ata kawoy wottiis . qassi halaqatanne pirdda daannata usuppun sha7ata wottiis .
penggiyaa naagiyaageeta oyddu sha7ata wottiis . godaa galatanawu daawiti medhdhido yetta miishshan godaa galatiyaageeta oyddu sha7ata wottiis .
daawiti leewi yelido attuma naata gershshoona , qahaatanne maraara eta yaran yaran heezzu citan shaakkiis .
gershshooni yelido attuma naati la7idaananne shim77a .
la7idaana attuma naati heezza; etikka yihi7eela , zetaamanne yuu7eela .
shim77a attuma naati heezzati shalomoota , hazii7eelanne haaraana; hageeti la7idaana yaratuyyo halaqata .
shim77a attuma naati oyddati , bantta yeletaa yeletaa maaran yahaata , ziina , yi7uushanne barii7a .
yi7uushassinne barii7assi naati darenna; hegaa gishshawu , eti issi yaradan qoodettidosona .
qahaata naati oyddati amiraama , yixihaara , kebroonanne uzzi7eela .
amiraama attuma naati aaroonanne muusa . aarooninne a zerettay ubbaappe aaro geeshsha gidanaadan dummatidosona . eti godaa sinttan ixaanaa cuwayanawu , godaayyo oottanawunne godaa sunttan asaa anjjanawu merinawu dummatidosona .
xoossa asa gidiya muuse naati leewa zaretuura gatto qoodettidosona .
muuse naati gershshoomanne el77eezara .
gershshooma naatu giddoppe halaqay shabu7eela .
el77eezara na7ay rahaabiyaa . el77eezarayyo hara na7i baawa; shin rahaabiyaa naati keehi cora .
yixihaara naatu halaqay shalomiita .
kebroona na7ay bayray yiriiya; naa77anttoy amaariyaa; heezzanttoy yahaazi7eela; oyddanttoy yiqami7aama .
uzzi7eela na7ay bayray mikiyaasa; naa77anttoy yishiyaa .
maraara naati maahilanne musha . maahila naati el77aazaranne qiisha .
el77aazari macca naatuppe attin , attuma naata yelennan hayqqiis . hegaa gishshawu , eta ishantti qiisha naati eta machchidosona .
musha naati heezzati maahila , edeeranne yiremoota .
leewa yeletan bantta zariyaaninne keettan bantta sunttan mazggafettidaageeti hageeta; laatamu layttanne hegaappe bollaara de7iya leewa zareti ubbay godaa beeta maqidasiyan oottidosona .
daawiti , &quot; goday israa7eela xoossay ba asaa shemppissiis . goday yerusalaamen merinawu de7ana .
hegaa gishshawu , dunkkaaniyaanne a giddon go7ettiyo miishshata hagaappe sinttanawu leewati tookkanawu bessenna &quot; yaagiis .
daawiti wurssettan azazido azazuwaadankka laatamu layttanne hegaappe bollaara de7iya leewati qoodettidosona .
eti godaa beeta maqidasiyan oottiya aaroona zerettata maaddoosona . godaa beeta maqidasiyan kareeranne soora oottoosona; geeshsha miishsha ubbaa tunennaadan naagoosona .
qassi eti xoossaa sinttan wottiyo oyttaayyo , kattaa yarshshuwaayyo , shiishshiyo xiilliyaayyo , irshshoy gelibeenna oyttaayyoonne zaytiyan munaqettiya xiilliyaayyo aawatoosona; eti makkiyoobaayyoonne likkiyoobawu ubbawu aawatoosona .
qassi eti ubba gallassi maalladonne omarssi ,
godaassi xuuggiyo yarshshoy yarshshettiyo sambbata gallassi , aginay xeeriyo wodenne higgiyan xaafettida hara baala gallassati gakkiyo wode , godaa galatanawunne bonchchanawu sunttettidosona .
dunkkaaniyaanne godaa beeta maqidasiyaa naaganaadaaninne aaroona zerettata maaddanaadan aawatettay leewatuyyo imettiis .
aaroona zaretu citati hagaappe kaallidi xaafettidaageeta . aaroona naati nadaaba , abiiha , el77aazaranne itaamaara .
shin nadaabinne abiihu na7a yelennan bantta aawaappe kase hayqqidosona . hegaa gishshawu , el77aazarinne itaamaari qeese gididosona .
daawiti aaroona zareta eta oosuwaadan oosuwaadan citan shaakkiis . el77aazara yaraappe xaadooqinne itaamaara yaraappe abimeleki daawita maaddidosona .
el77aazara yarati tammanne usuppun citan shaahettin , itaamaara yarati qassi hosppun citan shaahettidosona . el77aazara yaratu halaqati itaamaara yaratu halaqatuppe dari beettido gishshawu , hegaadan haniis .
el77aazara yaratu giddooninne itaamaara yaratu giddon beeta maqidasiyawu halaqatinne xoossaa oosuwawu halaqati de7iyo gishshawu , hageetinne hinkkootinne oosuwaa saaman shaakkidosona .
el77aazara yaratinne itaamaara yarati bantta kayan kayan saamaa kessidosona . kessin leewa zare gidiya nataani7eela na7ay xaafee shamaa7ee eta mazggafiis . kawoynne a halaqati , qeesiyaa xaadooqinne abiyaataara na7ay abimeleki , qeesetu yaratu halaqatinne leewatu yaratu halaqati ubbati ha yohuwawu markka .
ha asati saamaa kessin , koyro saamay yihoyaariba gakkiis . naa77anttoy yadaaya gakkiis .
heezzanttoy hariima gakkiis . oyddanttoy sa7oorima gakkiis .
ichchashanttoy malkkiyaa gakkiis . usuppunttoy miyaamiina gakkiis .
laappunttoy haqqooxa gakkiis . hosppunttoy abiiya gakkiis .
uddufunttoy yaasa gakkiis . tammanttoy shakaaniyaa gakkiis .
tammanne isiininttoy eliyaashiba gakkiis . tammanne naa77anttoy yaaqiima gakkiis .
tammanne heezzanttoy huppa gakkiis . tammanne oyddanttoy yesheka7aaba gakkiis .
tammanne ichchashanttoy bilgga gakkiis . tammanne usuppunttoy imeera gakkiis .
tammanne laappunttoy heziira gakkiis . tammanne hosppunttoy happixeexa gakkiis .
tammanne uddufunttoy pataahiyaa gakkiis . laatamanttoy yihezqqeela gakkiis .
laatamanne isiininttoy yaakiina gakkiis . laatamanne naa77anttoy gamuula gakkiis .
laatamanne heezzanttoy dalaaya gakkiis . laatamanne oyddanttoy ma7aaziyaa gakkiis .
goday israa7eela xoossay eta mayzza aawaa aaroona baggaara azazidoogaadan , eti godaa beeta maqidasiyaa gelidi , kayan kayan oottanawu xaafettidosona .
leewa zaretu halaqati harati hagaappe kaallidi xaafettidaageeta . yehidaayi shabu7eela baggaara amiraama zare .
yishee rahaabiyaa zare .
yahaati shalomiita baggaara yixihaara zare .
yiriiyi , amaaree , yahaazi7eelinne yiqami7aami kebroona zare; eti bantta yeletaa maaran xaafettidosona .
shamiiri mikiyaasa baggaara uzzi7eela zare .
zakkaariyaasi mikiyaasa ishaa yishiyaa baggaara uzzi7eela zare .
maahili , mushinne yaa7izee maraara zareta .
yaa7iziyaa naati heezzati shohaama , zakkuuranne iibira .
maahila naati naa77ati el77aazaranne qiisha . el77aazarayyo attuma na7i baawa .
qiishayyo yiraahima7eela giyo issi attuma na7ay de7ees .
mushayyo maahila , edeeranne yiremoota geetettiya heezzu attuma naati de7oosona . hageeti leewa zaretu halaqata .
kase eta dabboti , aaroona zare qeeseti oottidoogaadan , leewa zaretu halaqatinne kaalotiya ishanttuppe issoy saamaa yeggees . saamay kiyiyo wode kawoy daawiti , xaadooqi , abimeleki , qeesetu halaqatinne leewatu halaqati markka .
daawitinne ola gadaawati asaafa naatuppe , hemaana naatuppenne yidutuuna naatuppe maazinqqiyan diittaaninne daalan hananabaa yootiyaageetu oosuwaa oottanaadan dummayidosona . banttawu imettida oosuwaa oottin , sunttay mazggafettido asati hageeta .
asaafa naati zakkuura , yooseefa , nataaniyaanne asaari7eela . asaafa naati kawoy azazin , hananabaa yootiya asaafappe garssaara azazettoosona .
yidutuuna naati gadaaliyaa , xara , yishaa7iyaa , shim77a , hashaabiyaanne matiitiyaa . ha usuppunati maazinqqiyan hananabaa yootiiddi , godaa galatiiddinne bonchchiiddi , bantta aawaa yidutuunappe garssaara azazettidosona .
hemaana naati buqqiyaa , mataaniyaa , uzzi7eela , shabu7eela , yaarimoota , hanaaniyaa , hanaana , eli7aata , giddaltta , romamtti7eezera , yoshibaqaasha , malloota , hotiiranne maahizi7aata .
hageeti ubbay kawuwaayyo hananabaa yootiya hemaana naata . xoossay kase immana giidoogaadan , hemaana xoqqu xoqqu oottana mala , ha tammanne oyddu attuma naatanne heezzu macca naata ayyo immiis .
hageeti ubbay godaa beeta maqidasiyan daalaa qaattanawu , diittaanne maazinqqiyaa diixxiiddinne yexxiiddi goynnanawu , bantta aawaappe garssaara de7oosona . asaafi , yidutuuninne hemaani kawuwaa azazuwan de7oosona .
hageeti laatamanne oyddu asati daro eray de7iyo asata . eta dabboti yettan loohidaageeta; eti muleera naa77u xeetanne hosppun tammanne hosppuna .
eti bantta oosuwaa shaakki eranawu gitay guuttay , asttamaaree tamaaree , ubbaykka lagge saamaa yeggidosona .
yeggin koyro saamay asaafa na7aa yooseefa gakkiis; i , a naatinne a dabboti muleera tammanne naa77a . naa77antto saamay gadaaliyaa gakkiis; i , a naatinne a dabboti muleera tammanne naa77a .
heezzantto saamay zakkuura gakkiis; i , a naatinne a dabboti muleera tammanne naa77a .
oyddantto saamay xara gakkiis; i , a naatinne a dabboti muleera tammanne naa77a .
ichchashantto saamay nataaniyaa gakkiis; i , a naatinne a dabboti muleera tammanne naa77a .
usuppuntta saamay buqqiyaa gakkiis; i , a naatinne a dabboti muleera tammanne naa77a .
laappuntta saamay asaari7eela gakkiis; i , a naatinne a dabboti muleera tammanne naa77a .
hosppuntta saamay yishaa7iyaa gakkiis; i , a naatinne a dabboti muleera tammanne naa77a .
uddufuntta saamay mataaniyaa gakkiis; i , a naatinne a dabboti muleera tammanne naa77a .
tammantta saamay shim77a gakkiis; i , a naatinne a dabboti muleera tammanne naa77a .
tammanne isiinintta saamay uzzi7eela gakkiis; i , a naatinne a dabboti muleera tammanne naa77a .
tammanne naa77antta saamay hashaabiyaa gakkiis; i , a naatinne a dabboti muleera tammanne naa77a .
tammanne heezzantta saamay shabu7eela gakkiis; i , a naatinne a dabboti muleera tammanne naa77a .
tammanne oyddantta saamay matiitiyaa gakkiis; i , a naatinne a dabboti muleera tammanne naa77a .
tammanne ichchashantta saamay yaarimoota gakkiis; i , a naatinne a dabboti muleera tammanne naa77a .
tammanne usuppuntta saamay hanaaniyaa gakkiis; i , a naatinne a dabboti muleera tammanne naa77a .
tammanne laappuntta saamay yoshibaqaasha gakkiis; i , a naatinne a dabboti muleera tammanne naa77a .
tammanne hosppuntta saamay hanaana gakkiis; i , a naatinne a dabboti muleera tammanne naa77a .
tammanne uddufuntta saamay malloota gakkiis; i , a naatinne a dabboti muleera tammanne naa77a .
laatamantta saamay eli7aata gakkiis; i , a naatinne a dabboti muleera tammanne naa77a .
laatamanne isiinintta saamay hotiira gakkiis; i , a naatinne a dabboti muleera tammanne naa77a .
laatamanne naa77antta saamay giddaltta gakkiis; i , a naatinne a dabboti muleera tammanne naa77a .
laatamanne heezzantta saamay maahizi7aata gakkiis; i , a naatinne a dabboti muleera tammanne naa77a .
laatamanne oyddantta saamay romamtti7eezera gakkiis; i , a naatinne a dabboti muleera tammanne naa77a .
beeta maqidasiyaa penggiyaa naagiyaageeti hagaappe kaallidi xaafettidaageeta . koyroy qoraaha yaraappe asaafa baggaara qore na7aa mashelemiyaa .
mashelemee laappun attuma naata yeliis; eti bantta yeletaa maaran zakkaariyaasa , yidi7eela , zabaadiyaa , yaatini7eela ,
elaama , yahohanaananne eliyaho7enaaya .
xoossay obeedi-eedoomakka anjjido gishshawu , i hosppun attuma naata yeliis . eti bantta yeletaa maaran shamaa7iyaa , yihozabaada , yo7aaha , sakaara , nataani7eela ,
ami7eela , yisaakooranne pa7ulttaaya .
qassi obeedi-eedooma na7ay shamaa7eekka usuppun attuma naata yeliis; eti mino asa gidido gishshawu , bantta aawaa keettan halaqa gididosona .
shamaa7iyaa naati ootina , rafaa7eela , yobeedanne elzzabaada; eta ishantti eelihunne samaakee aadhdhida mino asata .
hageeti ubbati obeedi-eedooma zareta; eti , eta naatinne eta dabboti oosuwawu mino . obeedi-eedooma zareti muleera usuppun tammanne naa77a .
mashelemiyaayyo mino naatinne mino dabboti de7oosona; eti muleera tammanne hosppuna .
maraara yaraappe hoosayyookka naati de7oosona . shiimiri bayra na7a gidenna; shin a aaway a halaqa oottiis .
a ishantti hilqqiyaa , xabaaliyaanne zakkaariyaasa . hoosa naatinne a dabboti muleera tammanne heezza .
beeta maqidasiyaa penggiyaa naagiyaageeti bantta keettaa asaa halaqatun , citan citan shaahettidosona . hara leewatudan etakka godaa beeta maqidasiyaa oosoy shaahuwan gakkiis .
penggiyaa ubbaa naaganawu bantta keettan keettan guuttay gitay saamaa kessidosona .
arshsho penggiyaa giyo penggiyaa naagiyo saamay sheleemiyaa gakkiis . lo77o zoriya a na7aa zakkaariyaasa huuphessa penggiyaa giyo penggiyaa naagiyo saamay gakkiis .
obeedi-eedooma tohossa penggiyaa giyo penggiyaa naagiyo saamay gakkiis . a naata buquraa minjjiyo keettaa naagiyo saamay gakkiis .
arggo penggiyaanne bolla ogiyaa baggaara de7iya shalekoota penggiyaa geetettiya penggeta naagiyo saamay shufiimanne hoosa gakkiis . naagoy kayan kayan gakkees .
gallassan gallassan arshsho baggaara usuppun leewati naagoosona . huuphessa baggaara oyddati naagoosona . tohossa baggaara oyddati naagoosona . qassi naa77ay naa77ay buquraa minjjiyo keettaa naagoosona .
arggo baggaara dabaabawu efiya ogiyaa oyddati naagoosona . qassi dabaabaa gidduwaa naa77ati naagoosona .
simmi qoraaha yaratussinne maraara yaratussi imettida pengge naago oosoy hagaa .
akiiya giyo leewee xoossaa beeta maqidasiyan de7iya buquraanne xoossaayyo dummayi wottido imota naaganawu sunttettiis .
gershshoona na7aa la7idaana yaraappe yihi7eeli dumma dumma keettaa asawu aawatees .
yihi7eela naati zetaamanne a ishaa yuu7eela; eti godaa beeta maqidasiyan de7iya buquraa naaganawu sunttettidosona .
amiraama yaratuyyo , yixihaara yaratuyyo , kebroona yaratuyyoonne uzzi7eela yaratuyyo oosoy shaahetti imettiis .
muuse na7aa gershshooma yara gidiya shabu7eeli beeta maqidasiyan de7iya buquraa naagiyaageetu halaqatu bolli sunttettiis .
i gershshooma ishaa el77eezara baggaara shalomiitayyo dabbotees . el77eezari rahaabiyaa yeliis; rahaabee yishaa7iyaa yeliis; yishaa7ee yoraama yeliis; yoraami ziikira yeliis; ziikiri shalomiita yeliis .
kawoy daawiti , aawatu keettaa asaa halaqati , shaalaqati , mato halaqatinne ola gadaawati xoossaayyo dummayi wottido miishsha ubbaa bolli shalomiitinne a dabboti sunttettidosona .
ha miishshaa beeta maqidasiyaa bottokonanawu dummayi wottida asati ha miishshaa kase olaappe omooddi wottidosona .
qassi hananabaa yootiya sameeli , qiisa na7ay saa7ooli , neera na7ay abaneerinne xaruuyi na7ay yoo7aabi kase dummayi wottido imota ubbaa shalomiitinne a dabboti naagoosona .
yixihaara yaratuppe kanaaneenne a naati beeta maqidasiyaappe kareera de7iya oosuwan israa7eela asaa ayssanawunne daannatanawu sunttettidosona .
kebroona yaratuppe hashaabeenne a dabboti , issi sha7anne laappun xeetu mino asati , godaa ooso ubbawunne kawuwaa ooso ubbawu yorddaanoosa shaafaappe hefinttan arggo baggaara de7iya israa7eela asaa bolli sunttettidosona .
kebroona yaratuppe halaqatiyaagee yiriiya . daawiti kawotido oytamantto layttan koyin , eta asaa giddoppe mino asati gala7aade biittan yaa7izeera giyo sohuwan beettidosona .
aawatu keetta asawu halaqatiya yiriiya dabboti minoti naa77u sha7anne laappun xeeta . kawoy daawiti xoossaa ooso ubbawunne kawuwaa ooso ubbawu eta roobeela zaretu biittaa bolli , gaada zaretu biittaa bollinne minaase zaretuppe baggatu biittaa bolli sunttiis .
bantta citan citan kawotettaa ayssida israa7eela keettaa asatu halaqati , shaalaqatinne mato halaqati hagaappe kaallidi xaafettidaageeta . issi issi citan laatamanne oyddu sha7u asati de7oosona . issi issi citay layttaa giddon issi issi aginawu kayan kayan kawotettaa oosuwaa oottanawu kiyees .
koyro aginan kiyiya citaa kaalettiyaagee zabddi7eela na7aa yaashobi7aama; a citan laatamanne oyddu sha7u asay de7ees .
yaashobi7aami paareesa zeretta; i koyro aginawu olanchchatu halaqatuyyo gadaawa .
naa77antto aginan kiyiya citaa kaalettiyaagee ahoohiyaa dodaaya; a citan laatamanne oyddu sha7u asay de7ees . appe kaalliyaagee miqiloota .
heezzantto aginan kiyiya citaa kaalettiyaagee qeesiyaa yoodaahe na7aa banaaya; a citan laatamanne oyddu sha7u asay de7ees .
banaayi hasttamu erettida asatu giddon mino asa gididi , hasttamatuyyo halaqatiis . a sohuwan a na7ay amizabaadi halaqatiis .
oyddantto aginan kiyiya citaa kaalettiyaagee yoo7aaba ishaa asaaheela; a citan laatamanne oyddu sha7u asay de7ees . a sohuwan a na7ay zabaadee halaqatiis .
ichchashantto aginan kiyiya citaa kaalettiyaagee yixihaara yaraappe shamihuuta; a citan laatamanne oyddu sha7u asay de7ees .
usuppuntta aginan kiyiya citaa kaalettiyaagee taqo7appe yiida iqqeesha na7aa ira; a citan laatamanne oyddu sha7u asay de7ees .
laappuntta aginan kiyiya citaa kaalettiyaagee efireema zariyaappe piloonappe yiida heleexa; a citan laatamanne oyddu sha7u asay de7ees .
hosppuntta aginan kiyiya citaa kaalettiyaagee huushappe yiida sibbakaaya; a citan laatamanne oyddu sha7u asay de7ees . sibbakaayi yihudaa zarenne zaraaha yara .
uddufuntta aginan kiyiya citaa kaalettiyaagee biniyaama zare gidida anatootiyaa abi7eezera; a citan laatamanne oyddu sha7u asay de7ees .
tammantta aginan kiyiya citaa kaalettiyaagee naxoofappe yiida , zaraaha yara gidiya maahiraaya; a citan laatamanne oyddu sha7u asay de7ees .
tammanne isiinintta aginan kiyiya citaa kaalettiyaagee pir77aatoonappe yiida , efireema zare gidiya banaaya; a citan laatamanne oyddu sha7u asay de7ees .
tammanne naa77antto aginan kiyiya citaa kaalettiyaagee naxoofappe yiida , otini7eela yara gidiya helddaaya; a citan laatamanne oyddu sha7u asay de7ees .
israa7eela zareta ayssanawu sunttettidaageeti hagaappe kaallidi xaafettidaageeta . roobeela zariyaa ayssiyaagee ziikira na7aa el77eezara . simoona zariyaa ayssiyaagee maa7ika na7aa shafaaxiyaa .
leewa zariyaa ayssiyaagee qamu7eela na7aa hashaabiyaa . aaroona zariyaa ayssiyaagee xaadooqa .
yihudaa zariyaa ayssiyaagee daawita ishaa eeliha . yisaakoora zariyaa ayssiyaagee mikaa7eela na7aa omira .
zaabiloona zariyaa ayssiyaagee obaadiyaa na7aa yishimaa7iyaa . nifttaaleema zariyaa ayssiyaagee aziri7eela na7aa yaarimoota .
efireema zariyaa ayssiyaagee azaaziyaa na7aa hoshee7a . yorddaanoosa shaafaappe arggo baggan de7iya minaase zaretuppe baggaa ayssiyaagee padaaya na7aa yuu7eela .
yorddaanoosa shaafaappe arshsho bagga gala7aaden de7iya minaase zaretuppe baggaa ayssiyaagee zakkaariyaasa na7aa idda . biniyaama zariyaa ayssiyaagee abaneera na7aa ya7isi7eela .
daana zariyaa ayssiyaagee yirohaama na7aa azaari7eela . hageeti israa7eela zareta ayssiyaageeta .
goday israa7eela asaa saluwaa xoolinttiyaadan corayana giido gishshawu , daawiti laatamu layttanne laatamu layttaappe garssaara de7iyaageeta qoodan gelissibeenna .
xaruuyi na7ay yoo7aabi asaa qoodaa doommiis; shin qoodi wurssibeenna . asaa qoodido gaasuwan goday israa7eela asaa bolli hanqqettiis . hegaa gishshawu , eta qooday kawuwaa daawita taarikiyaa mazggafan xaafettibeenna .
kawo buquraa minjjiyoosawu aawatiyaagee adii7eela na7aa azimaaweeta . gaxariyan , katamatuuninne moottatun de7iya miishshaassi aawatiyaagee ooziyaana na7aa yonaataana .
biittaa goyiya goshshanchchatu bolli aawatiyaagee kaluuba na7aa eezira .
woyniyaa turaa sohotuyyo aawatiyaagee raamappe yiida shim77a . woyniyaa eessaa minjjiyoosawu aawatiyaagee shafaamappe yiida zabdda .
bargguwan de7iya wogaraayyoonne ettaayyo aawatiyaagee gedeerappe yiida ba7aalihanaana . zaytiyaa minjjiyoosawu aawatiyaagee yo7aasha .
saaroona dembban heemettiya miizzaayyo aawatiyaagee saarooniyaa shiixiraaya . wombban hemettiya miizzaayyo aawatiyaagee adilaaya na7aa shafaaxa .
gaameelatuyyo aawatiyaagee isimaa7eeliyaa obiila . haretuyyo aawatiyaagee meronootiyaa yehidaaya .
dorssatuyyoonne deeshshatuyyo aawatiyaagee aggaari zariyaappe yaaziiza . hageeti ubbay daawita aquwaa bolli aawatidaageeta .
daawita aawaa ishay yonaataani xaafee , akeekanchcha asanne kawuwaa zoriya asa . hakimoona na7ay yihi7eeli kawuwaa naata tamaarissees .
akixoofeeli qassi kawuwaa zoriyaagaa . arkkiyaa hushaayi kawoy siiqiyo asa .
akixoofeeli hayqqin , a sohuwan banaaya na7ay yoodaaheenne abiyaataari kawuwaa zoriyaageeta; yoo7aabi kawuwaa ola gadaawaa .
israa7eela halaqati ubbay yerusalaamen shiiqanaadan kawoy daawiti azaziis; hegaa gishshawu , zaretu halaqati , kawo oosanchchatu halaqati , shaalaqati , mato halaqati , kawuwaayyoonne kawuwaa naatuyyo de7iya aquwaayyoonne mehiyaayyo aawatiyaageeti , kawuwaa keettan oottiya halaqati , erettida mino asatinne gita asati ubbay yerusalaamen shiiqidosona .
shiiqin kawoy daawiti denddi eqqidi , hagaadan yaagiis; &quot; ta ishanttoo , ta asatoo , siyite ! godaa maachchaa taabootaa wottiyoonne nu xoossaa tohoy shemppiyo beeta maqidasiyaa keexxanawu ta wozanan qoppaas; keexxanawu koshshiyaabatakka giigissaas .
shin xoossay tana , neeni olanchchanne suuttaa gussida asa gidiyo gishshawu , ta sunttaayyo keettaa keexxakka yaagiis .
taani israa7eela bolli merinawu kawotanaadan , goday israa7eela xoossay ta aawaa keettaa asaa ubbaappe tana dooriis . kaalettanaadan koyro yihudaa zariyaa dooriis; yihudaa zariyaappe ta aawaa so asaa dooriis; ta aawaa naatu giddoppe tana dooridi , israa7eela ubbaa bolli kawoyanawu ufayttiis .
goday taayyo cora naata immiis; ta naatu ubbaappe godaa kawotaa araatan uttidi , israa7eela bolli kawotanaadan ta na7aa solomona dooriis .
&quot; goday tana , ta beeta maqidasiyaanne ta dabaabaa keexxanaagee ne na7aa solomona . ayssi giikko , i taayyo na7a gidanaadan taani a dooraas; taanikka ayyo aawa gidana .
i ha77i oottiyoogaadan sinttappekka ta azazuwaanne ta higgiyaa minnidi naagikko , taani a kawotettaa merinawu minttana yaagiis .
hegaa gishshawu , ha77ikka godaa yaa7ay , israa7eela asay ubbay be7ishiininne nu xoossay siyishin , godaa intte xoossaa azazuwaa ubbaa intte minttidi naagana mala , taani intteyyo odays . yaatikko , intte ha lo77o biittaa laattananne intte naatakka merinawu laatissana .
&quot; solomonaa , ta na7awu , ne aawaa xoossaa era . ne kumetta wozanaaninne ne eeno giya qofan ayyo ootta . ayssi giikko , goday wozanaa ubbaa qorees; qofan de7iya halchchuwaa ubbaakka erees . neeni a koyikko , i neeyyo beettana; shin neeni a aggikko , i nena merinawu aggi bayana .
ha77ikka beeta maqidasiyaa keexxanawu goday nena dooridoogaa dogoppa . minnada oosuwaa ootta &quot; yaagiis .
hegaappe guyyiyan , daawiti ba na7aa solomonayyo beeta maqidasiyaa keexxiyo halchchuwaa immiis; baranddaa halchchuwaa , buquraa minjjiyoosaa halchchuwaa , bolla kifiliyaanne giddo kifiliyaa halchchuwaanne nagaray atto geetettiyo sohuwaa qum77uwaa wottiyo kifiliyaa halchchuwaa immiis .
qassikka daawiti ayyo godaa beeta maqidasiyaa dabaabaa keexxanawu ba qofan de7iya halchchuwaa , a yuushuwan de7iya ubba kifiletu halchchuwaanne xoossaa beeta maqidasiyaa buquraa minjjiyo sohotunne godaassi dummayi wottido imota minjjiyo sohotu halchchuwaa immiis .
hegaadankka daawiti qeesetunne leewatu citati bantta oosuwaa oottana maaraa , godaa beeta maqidasiyaa oosuwaa oottana maaraanne beeta maqidasiyaa miishshata naagiyo maaraa yootiya halchchuwaa ayyo immiis .
qassikka daawiti hagaappe kaallidi xaafettida dumma dumma miishshata medhdhanawu woysa keenaa deexxiya worqqaanne woysa keenaa deexxiya biraa koshshiyaakko xaafidi , solomonayyo immiis .
hegeetikka , worqqa xomppeta wottiyo ballaanne worqqa xomppeta , bira xomppeta wottiyo ballaanne bira xomppeta ,
godaa sinttan oyttaa wottiyo worqqa xaraphpheezata , bira xaraphpheezata ,
worqqa qapheta , worqqa kereta , worqqa wanccata , worqqa kuyxaarota , bira kuyxaarotanne
ixaanaa cuwayiyo geeshsha worqqa saaxiniyaa . godaa maachchaa taabootaa bolli bantta qefiyaa miccidi kammiya , kiruubeta wottiyo worqqa gaariyaa giigissiyo halchchuwaakka ayyo immiis .
daawiti , &quot; goday ba kushiyaa ta bolli wottidi , ha xaafettida halchchuwaa ubbaa tana erissiis &quot; yaagiis .
hegaappe guyyiyan , daawiti ba na7aa solomona , &quot; aykko baa; minna ! oosuwaa ootta ! goday xoossay , ta xoossay nenaara de7iyo gishshawu , yayyoppa; dagammoppa ! godaa beeta maqidasiyaa oosoy polettana gakkanaashin , xoossay nena yeggennanne aggenna .
xoossaa beeta maqidasiyan de7iya ooso ubbawu qeesetinne leewati sunttetti uttidosona . kushe hiilla eray de7iyo asay ubbay nena ooso ubban maaddana . halaqatinne asay ubbay neeyyo ubbabankka azazettana &quot; yaagiis .
hegaappe guyyiyan , kawoy daawiti shiiqida asawu ubbawu hagaadan yaagiis; &quot; xoossay dooridoy ta na7aa solomona; i yelaganne oosuwaayyookka lammachcha . ha keexettana keettay asa keetta gidennan godaa xoossaa beeta maqidasiyaa gidiyo gishshawu , oosoy gita .
taani taayyo de7iya wolqqaa keenaa ta xoossaa beeta maqidasiyaayyo worqqan oosettanabawu worqqaa , biran oosettanabawu biraa , nahaasiyan oosettanabawu nahaasiyaa , biratan oosettanabawu birataanne mittan oosettanabawu mittaa giigissa wottaas . qassi maragidiyaa , ibinabaradiyaa , dumma dumma meraara de7iya alleeqo shuchchata , al77o shuchchatanne inqqota giigissa wottaas .
ta xoossaa beeta maqidasiyaa taani keehippe siiqiyo gishshawu , taani ta xoossaa beeta maqidasiyaayyo giigissidoogaappe haraa taayyo buzo de7iya worqqaappenne biraappe geeshsha beeta maqidasiyaayyo immaas .
beeta maqidasiyaa godaa mayzzanawu xeetu sha7u kilo giraame deexxiya geeshsha worqqaanne naa77u xeetanne oytamu sha7u kilo giraame deexxiya geeshsha biraa immaas .
kushe hiillati oottana ooso ubbaassi , worqqan oosettanabawu worqqaa , biran oosettanabawu biraa , immaas . yaatin , intteppe hachchi ba sheniyan godaayyo kehidi immanay oonee ? &quot; yaagiis .
yaagin israa7eela keettaa asatu halaqati , zaretu halaqati , shaalaqati , mato halaqatinne kawo oosanchchatu halaqati bantta sheniyan banttawu de7iyaabaa immidosona .
eti xoossaa beeta maqidasiyaa oosuwaayyo issi xeetanne laappun tammu sha7u kilo giraame deexxiya worqqaa , heezzu xeetanne oytamu sha7u kilo giraame deexxiya biraa , usuppun xeetanne laatamu sha7u kilo giraame deexxiya nahaasiyaa birataanne heezzu miiloonenne oyddu xeetu sha7u kilo giraame deexxiya birataa immidosona .
al77o shuchchay de7iyo asay ubbay buquraa naagiya leewaa gershshoona yara gidiya yihi7eela baggaara godaa beeta maqidasiyaa buquraa minjjiyo keettawu immiis .
asay ba sheniyan ba kumetta wozanan godaayyo immido gishshawu ufayttiis; kawoy daawitikka keehippe ufayttiis .
hegaa gishshawu , daawiti yaa7aa ubbaa sinttan hagaadan yaagidi , godaa galatiis; &quot; abeet godawu , nu aawaa israa7eela xoossawu , neeni merinaappe merinawu galatetta .
abeet godawu , saluwaaninne sa7an de7iya ubbabay nebaa ! gitatettay , wolqqay , bonchchoy , xoonoynne anggay nebaa ! abeet godawu , maatay nebaa; neeni ubbaappe bollanne huuphe .
duretaynne bonchchoy neeppe yees; neeni ubbabaa haaraasa . wolqqaynne minotay ne kushiyaana; neeni asaa ubbaa gitayanawunne minttanawu danddayaasa .
ha77ikka nu xoossawu , nuuni nena galatoos; ne bonchcho sunttaakka sabboos .
&quot; nuuni hagaa keenabaa immanawu taanne ta asaynne oonee ? ayssi giikko , ubbabay neeppe yees; nuuni ne kushiyaappe ekkidobaa neeyyo zaaretti immida .
kase nu aawatu ubbaadan nuunikka ne sinttan betenne imatta . ha sa7aa bollan nu de7o layttay kuwaadan aadhdhiyaagaa; nuuni hayqoppe attanawu danddayokko .
abeet godawu , nu xoossawu , ne geeshsha sunttawu nuuni beeta maqidasiyaa keexxanawu shiishshido ubbay ne kushiyaappe yiidabaa; hagee ubbay nebaa .
&quot; ta xoossawu , neeni wozanaa paacciyoogaanne suuretettaa dosiyoogaa taani erays . taani ta wozanaa suuretettan ta sheniyan hagaa ubbaa immaas . ha sohuwan de7iya ne asaykka neeyyo ba sheniyan ufayssan immidoogaa taani be7aas .
abeet godawu , nu mayzza aawatu abrahaama , yisaaqanne israa7eela xoossawu , ne asaa wozanan ha gita siiquwaa merinawu naaga; eta wozanaakka neekko shiishsha .
ne wogaa , ne azazuwaanne ne higgiyaa naaganaadaaninne taani halchchada giigissa wottidoban beeta maqidasiyaa i keexxanaadan ta na7aa solomonawu kumetta wozanaa imma &quot; yaagidi galatiis .
hegaappe guyyiyan , daawiti yaa7awu ubbawu , &quot; godaa intte xoossaa galatite &quot; yaagiis . yaagin yaa7ay ubbay godaa bantta aawatu xoossaa galatidosona . galatidi godaayyo gufannidi goynnidosonanne kawuwaayyookka lichchi giidi gufannidosona .
wonttetta gallassi asay godaayyo yarshshuwaa yarshshiis . qassi xuuggiyo yarshshuwaakka godaayyo yarshshiis; issi sha7u korimata , issi sha7u dorssa orggeta , issi sha7u dorssa marata , ushshaa yarshshuwaanne daro yarshshota yarshshiis .
asay he gallassi godaa sinttan keehippe ufayttiiddi , miisinne uyiis . yaatidi asay kawuwaa daawita na7aa solomona naa77anttuwaa zaytiyaa tiyidi , a kawotettan minttiis . xaadooqakka qeese gidanaadan godaa sinttan tiyiis .
hegaappe guyyiyan , solomoni ba aawaa daawita sohuwan godaa kawotaa araatan uttiis . awu ubbabay haniis; israa7eela ubbaykka ayyo azazettiis .
halaqati ubbay , mino asatinne kawuwaa daawita naati kawuwaa solomonawu azazettanawu qaalaa gelidosona .
goday solomona israa7eela asaa ubbaa sinttan xoqqu xoqqu oottiis; appe kase israa7eela kawotuyyo imettibeenna bonchchuwaa solomonayyo immiis .
isseya na7ay daawiti israa7eela ubbaa bolli kawotiis .
daawiti israa7eela bolli oytamu laytta kawotiis; kebroonan i laappun laytta kawotiis; yerusalaamen hasttamanne heezzu laytta kawotiis .
daawiti daro layttaa de7idi , duretidi , bonchchettidi , lo77o cimidi hayqqiis . a sohuwan a na7ay solomoni kawotiis .
daawiti koyroppe doommidi wurssettaa gakkanaashin oottidobay , hananabaa yootiya sameela taarikiyaa maxaafan , hananabaa yootiya naataana taarikiyaa maxaafaaninne hananabaa yootiya gaada taarikiyaa maxaafan xaafetti uttiis .
i waati haaridaakkonne i waanida wolqqaama asakko , i hanidobay , israa7eela asaynne heeran de7iya kawotettati ubbay hanidobay he maxaafatun xaafetti uttiis .
daawita na7ay kawoy solomoni ba kawotettaa minttiis . goday a xoossay aara gididi , a keehippe gitayiis .
solomoni israa7eela ubbaa , shaalaqata , mato halaqata , daannata , israa7eela asaa kaalettiya ubbatanne keettaa asatu halaqata xeesidi shiishshiis .
hegaappe guyyiyan , solomoninne shiiqida asay ubbay gabaa7oonan de7iya goynniyo xoqqa sohuwaa biidosona; ayssi giikko , godaa ashkkaray muusee bazzon medhdho xoossaa dunkkaanee yan de7ees .
kase daawiti xoossaa taabootaayyo yerusalaamen dunkkaaniyaa tolidi , xoossaa taabootaa qiriyaati-yi7aariima katamaappe he giigissi wottido sohuwawu ehi wottiis .
huura na7aa uura na7ay baxaali7eeli nahaasiyaa birataappe oottido yarshshiyoosay gabaa7oonan godaa dunkkaaniyaa sinttan de7ees . solomoninne he shiiqida asay godaayyo hegan goynnidosona .
solomoni xoossaa dunkkaaniyaa sinttan de7iya nahaasiyaappe oosettida yarshshiyoosaakko , godaa sintti biidi , issi sha7u xuuggiyo yarshshuwaa yarshshiis .
he gallassa qammi xoossay solomonassi qonccidi , &quot; taani neeyyo ay immanawu koyay ? &quot; yaagiis .
yaagin solomoni xoossaa , &quot; neeni ta aawaa daawita aggenna gita siiquwan siiqadasa; yaatada tana a sohuwan kawoyadasa .
ha77ikka abeet godawu , xoossawu , neeni ta aawaa daawitayyo kase giido qaalay poletto . neeni tana sa7an de7iya baanaadan corattida asaa bolli kawoyido gishshawu ,
taani ha asaa kaalettanawu neeni taayyo aadhdhida eratettaanne akeekaa imma . hegee xayikko , ha ne gita asaa ooni ayssanawu danddayii ? &quot; yaagiis .
yaagin xoossay solomona hagaadan yaagiis; &quot; neeni dure gidanawu , woykko aquwaa demmanawu , woykko bonchchettanawu , woykko ne morkketi hayqqanawu , woykko neeyyo baree aduqqanawu oychchennan aggada , taani nena kawoyido ta asaa ayssiyo aadhdhida eratettaanne akeekaa oychchido gishshawu ,
taani neeyyo aadhdhida eratettaanne akeekaa immana . qassi neeppe kase de7ida kawotuyyo woykko neeppe guyyiyan yaana kawotuyyookka baynna duretaa , aquwaanne bonchchuwaa taani neeyyo immana &quot; yaagiis .
hegaappe guyyiyan , solomoni xoossaa dunkkaanee gabaa7oonan de7iyo , goynniyo xoqqa sohuwaappe simmidi , yerusalaame biis; biidi israa7eela bolli kawotiis .
solomoni paraa gaaretanne parata shiishshiis . ayyo issi sha7anne oyddu xeetu paraa gaaretinne tammanne naa77u sha7u parati de7oosona . i eta paraa gaaretu katamatuuninne banaara yerusalaamen wottiis .
kawoy worqqinne biri yerusalaamen shuchchaadan korettanaadan , zigikka bargguwan dicciya ettaadan corattanaadan oottiis .
solomona parati gibxxeppenne qaawe giyo biittaappe yiidosona . kawuwaa zal77anchchati eta qaaweppe miishshan shammidi ehoosona .
eti issi issi paraa gaariyaa usuppun xeetu xaqara biran , issi issi paraa issi xeetanne ishatamu xaqara biran gibxxeppe shammidi ehoosona; ehiidi hiitetu kawotu ubbatussinne sooriyaa kawotussi bayzzoosona .
solomoni godaa sunttaayyo beeta maqidasiyaanne baayyo kawo keettaa keexxanawu halchchiis .
hegaa gishshawu , solomoni tookkiyoobaa toossanawu laappun tammu sha7u asatanne gezziyan shuchchaa qoo7anawu hosppun tammu sha7u asata dooriis; qassi eta wochchiya heezzu sha7anne usuppun xeetu asata eta bolli sunttiis .
hegaappe guyyiyan , solomoni xiiroosa kawuwaa kiiraamayyo kiitaa kiittidi , &quot; ta aaway daawiti baayyo kawo keettaa keexxanawu neeni zigaa yeddidoogaadan , taayyookka yedda .
ha77i taani godaa ta xoossaa sunttaayyo beeta maqidasiyaa keexxanawu hanays . taani sawuwaa tonggu giya ixaanaa cuwayanawu , ubba wode godaa sinttan oyttaa wottanawunne ubbato maalladonne omarssi , sambbata gallassatun , aginay xeeriyo wodetuuninne godaa nu xoossaa baalaa gallassatun xuuggiyo yarshshuwaa yarshshanawu , he beeta maqidasiyaa dummayana . israa7eela asay merinawu oottanaadan azazettido oosoti hageeta .
&quot; nu xoossay hara xoossatu ubbaappe gita gidiyo gishshawu , taani keexxanawu haniyo beeta maqidasee gita .
shin ayyo beeta maqidasiyaa keexxanawu danddayiyay oonee ? ayssi giikko , saluwaappe xoqqa saloykka ayyo gidanawu danddayenna ! yaatin , taani a sinttan ixaanaa cuwayanaappe attin , taani ayyo beeta maqidasiyaa keexxanawu oonee ?
&quot; ha77ikka alleeqota kessiyo oosuwaa , worqqaa , biraa , nahaasiyaanne birataa seerissi tigiyo oosuwaanne zo7o maayuwaa , ochchaa teera milatiya maayuwaanne salo milatiya maayuwaa giigissiyo oosuwaa eratettay de7iyo asa taayyo yedda . ta aaway daawiti yihudaaninne yerusalaamen de7iya kushe hiillaa eriyaageeta doori wottiis; i etaara issippe oottana .
liibaanoosan de7iya ne asati mittaa waati qanxxiyaakko eriyoogaa taani erays . hegaa gishshawu , neeni taayyo liibaanoosappe zigaa , xiiddaanne sanddalliyaa yedda . ta asati ne asatuura gididi ,
taayyo daro mittaa giigissana . ayssi giikko , taani keexxiyo beeta maqidasee gitanne maalaalissiyaagaa .
mittaa qanxxiya ne ashkkaratuyyo taani laatamu sha7u konttaale gisttiyaanne laatamu sha7u konttaale banggaa , qassi oyddu xeetu sha7u litiro woyne eessaanne oyddu xeetu sha7u litiro wogaraa zaytiyaa immana &quot; yaagiis .
yaagin xiiroosa kawoy kiiraami solomonayyo dabddaabbiyaa kiittidi , &quot; goday ba asaa siiqiyo gishshawu , i nena eta bolli kawoyiis &quot; yaagiis .
kiiraami qassikka , &quot; godaayyo beeta maqidasiyaanne baayyo kawo keettaa keexxanaadan aadhdhida eranchcha , akeekanchchanne cincca na7aa kawuwaa daawitayyo immida , saluwaa sa7aa medhdhida goday , israa7eela xoossay galatetto .
&quot; ha77ikka taani neeyyo huraama giyo hiillanchchanne akeekanchcha bitaniyaa yeddaas .
a aayyiyaa daana zare; qassi a aaway xiiroosa biittaa asa . i worqqaa , biraa , nahaasiyaa , birataa , shuchchaanne mittaa oottiya asa; qassi ochchaa teeraa milatiya maayuwaa , salo milatiya maayuwaa , zo7o maayuwaanne liinuwaa giyo maayuwaa giigissiyo oosuwaa erees . qassikka i dumma dumma alleeqota kessidi , odidoogaadan ubbabaa oottanawu danddayees . hegaa gishshawu , kushe hiillan loohida ne asatuuranne kase ne aawaassi , daawitassi oottida asatuura a ootissa .
&quot; ha77ikka neeni ta goday immana giido gisttiyaanne banggaa , zaytiyaanne woyniyaa eessaa ta ashkkaratuyyo yedda .
neeni liibaanoosappe koyido mittaa keenaa nuuni qanxxana; qanxxidi qashissidi , abbaa bollaara toohettidi , neekko yoophphe baanaadan oottana . yaatobare neeni yaappe yerusalaame gakkanawu efiissana &quot; yaagiis .
a aaway daawiti kase qoodidoogaadan , solomoni israa7eela biittan de7iya kare biitta asaa ubbaa qoodiis; qoodin eti xeetanne ishatamanne heezzu sha7anne usuppun xeeta gididosona .
solomoni he asaappe laappun tammu sha7aa tookkiyoobaa toossanawu , hosppun tammu sha7aa gezziyan shuchchaa qoo7anawu dooriis; qassi eta wochchanawu heezzu sha7anne usuppun xeetu asata sunttiis .
solomona aaway daawiti godaa beeta maqidasee keexettana sohuwaa mooriyaa giyo deriyan yerusalaamen giigissi wottiis . he sohoy goday daawitayyo qonccido , yaabuusiyaa ornna awudiyaa .
solomoni ba kawotido oyddantto layttan , naa77antto aginan beeta maqidasiyaa keexxanawu doommiis .
solomoni xoossaa beeta maqidasiyaa keexxanawu baasido baasuwaa zananay usuppun tammu wara; gomppay laatamu wara .
beeta maqidasiyaa geliyoosan de7iya baranddaa gomppay beeta maqidasiyaa gomppaakka keena laatamu wara; geesay laatamu wara . a gidduwaa geeshsha worqqan sheeshshiis .
wuyge godaa xiiddaa xallaa licidi kammiis; kammidi muruta worqqan sheeshshiis; yaatidi zambbaa misiliyaaninne sanssalatan alleeqissiis .
beeta maqidasiyaakka al77o shuchchan alleeqissiis; i alleeqissido worqqay pariwayma biittaappe yiida worqqaa .
godata , zabaayeta , qosilettatanne penggeta worqqan sheeshshiis; qassi godaa bolli kiruubetu misiliyaa massiis .
solomoni ubbaappe aadhdhiya geeshsha sohuwaa keexxiis . he sohuwaa zananay beeta maqidasiyaa gomppaadan laatamu wara; gomppay laatamu wara . he sohuwaa godaa laatamu sha7u kilo giraame muruta worqqan sheeshshiis .
eti go7ettido misimaaree ichchashu xeetanne laappun tammu giraame worqqaappe merettiis . pooqiyan de7iya kifiletakka worqqan sheeshshiis .
solomoni ubbaappe aadhdhiya geeshsha sohuwan naa77u kiruubetu misileta massi giigissidi , worqqan sheeshshiis .
he kiruubetu qefee micettidi , laatamu wara; koyro kiruubiyawu koyro qefee ichchashu wara gididi , beeta maqidasiyaa godaa bochchees; naa77antto qefeekka ichchashu wara gididi , hara kiruubiyaa qefiyaa bochchees .
naa77antto kiruubiyawu koyro qefee ichchashu wara gididi , beeta maqidasiyaa godaa bochchees; naa77antto qefeekka ichchashu wara gididi , koyro kiruubiyaa qefiyaa bochchees .
ha naa77u kiruubetu qefee micettidi , laatamu wara gidiis; eti bantta som77uwaa geeshsha sohuwaakko zaaridi , bantta tohuwan eqqidosona .
solomoni salo milatiya maayuwaappe , ochchaa teeraa milatiya maayuwaappe , zo7o maayuwaappenne liinuwaa qacinaappe dadettida maayuwaappe magalashuwaa oottidi , a bolli kiruubetu misileta medhdhiis .
solomoni beeta maqidasiyaa sinttan issuwaa issuwaa geesay hasttamanne ichchashu wara aduqqiyo naa77u tuussata merissidi , eta huuphiyan ichchashu wara gumbbuwaa wottiis .
qassi sanssalataa gitedan merissidi , tuussatu huuphiyan wottiis; yaatidi roomaane giyo teeraa misileta xeetata merissidi , sanssalataa bolli wottiis .
tuussatuppe issuwaa beeta maqidasiyaa sinttan ushachcha baggaara , naa77anttuwaa qassi haddirssa baggaara essiis . essidi ushachcha baggaara de7iya tuussaa yaakiina sunttiis; haddirssa baggaara de7iya tuussaa boo7eeza sunttiis .
hegaappe guyyiyan , solomoni zananay laatamu wara , gomppay laatamu wara , geesay tammu wara gidiyo yarshshiyoosaa nahaasiyaa birataappe ootissiis .
qassi nahaasiyaa birataa seerissidi , doonay ya gaxaappe ha gaxaa gakkanaashin tammu wara , geesay ichchashu waranne yuushoy hasttamu wara gidiyo abba giyo sayniyaa merissiis .
abba sayniyaa doonan kare baggaara ziqqi giidi , aara oyqettidi merettida misileti de7oosona; he misileti naa77u maaran de7iya booratu misileta .
he abba saynee nahaasiyaa birataappe merettida tammanne naa77u booratu misiletu zokkuwan uttiis . booratuppe heezzati huuphessa baggi , heezzati arggo baggi , heezzati tohossa baggi , heezzati qassi arshsho baggi simmidi xeelliyaabaa milatoosona . abba saynee eta bolli uttiis; etayyo guyye baggay giddokko simmi uttiis .
abba saynee issi takkaaro keena ordde; a doonay wanccaa doonaa mala; qassi ciishshay ciiyyidaagaakka milatees . he abba saynee usuppun tammu sha7u litiro gidiya haattaa oyqqiyaagaa .
solomoni qassikka meecettiyo tammu kereta merissiis; merissidi ichchashata tohossa baggaara , qassi ichchashata huuphessa baggaara wottiis . etan xuuggiyo yarshshuwaa ashoy meecettees; shin abba sayniyaa haattan qeeseti meecettoosona .
hegaappe guyyiyan , solomoni etawu imettida halchchuwaadan xomppiyaa wottiyo ballata tammata worqqaappe ootissidi , ichchashata ushachcha baggaara , ichchashata haddirssa baggaara beeta maqidasiyaa giddon wottiis .
qassikka i tammu xaraphpheezata oottidi , ichchashata ushachcha baggaara , ichchashata haddirssa baggaara beeta maqidasiyaa giddon wottiis . qassi xeetu kuyxaarotakka worqqaappe merissiis .
solomoni qeesetuyyo giddo dabaabaanne kare bagga gita dabaabaa giigissiis; dabaabaayyo penggeta giigissidi , penggeta nahaasiyaa biratan sheeshshiis .
abba sayniyaa beeta maqidasiyaappe tohossa arshsho baggi wottiis .
huraami kereta , akaafatanne kuyxaarota medhdhiis; yaatidi huraami kawuwaa solomonassi xoossaa beeta maqidasiyan oosuwaa oottidi poliis .
i oottido oosotikka naa77u tuussata , tuussatu huuphiyan wottiyo sayne mala naa77u gumbbota , tuussatu bollay de7iya naa77u gumbbota alleeqissiyo naa77u gite mala sanssalatata ,
issi issi gumbbuwaa bolli naa77u maaran nahaasiyaappe merettida issi issi xeetu roomaane teeraa misileta , muleera oyddu xeetu roomaane teera misileta ,
tammu gaareta , gaaretu bollan wodhdhiya , meecettiyo tammu kereta ,
abba sayniyaanne appe garssan de7iya tammanne naa77u booratu misileta ,
kereta , akaafata , qaphetanne hara miishshata ubbaa . huraami kawuwaa solomonayyo godaa beeta maqidasiyaa oosuwaassi medhdhido ha miishshata ubbaa qucettida nahaasiyaappe medhdhiis .
kawoy solomoni sukkotappenne xareedappe gidduwan , yorddaanoosa dembban de7iya nahaasiyaa birataa seerissiyo sohuwan hageeta ubbaa ootissiis .
nahaasiyaa birataappe merettida ha miishshay ubbay keehi daro gidido gishshawu , woysaa deexxiyaabaakko , likkee erettibeenna .
qassikka solomoni xoossaa beeta maqidasiyan de7iya miishshata worqqaappe ubbaa merissiis . hegeetinne worqqaappe oottido yarshshiyoosaa , godaa sinttan wottiyo oyttay uttiyo xaraphpheezaa ,
etawu wottido wogaadan ubbaappe aadhdhiya geeshsha sohuwaa sinttan poo7anaadan xomppiyaa wottiyo worqqa ballata , eta worqqa xomppeta ,
geeshsha worqqaappe oottido ciishshaa misileta , xomppetanne qapheta ,
xomppiyaa toyssiyoobata , kuyxaarota , ixaanaa cuwayiyoobatanne tamaa ekkiyo miishshata . ha miishshati ubbay geeshsha worqqaappe oosettidosona . beeta maqidasiyaayyo kare bagga penggetanne ubbaappe aadhdhiya geeshsha sohuwaa geliyo penggeta worqqan sheeshshiis .
solomoni godaa beeta maqidasiyaa oosuwaa ubbaa polidoogaappe guyyiyan , a aaway daawiti godaayyo dummayi wottido biraa , worqqaanne hara miishshata ubbaa ehiidi , xoossaa beeta maqidasiyaa buquraa minjjiyoosan wottiis .
hegaappe guyyiyan , kawoy solomoni godaa maachchaa taabootaa daawita katamaappe , xiyooneppe ehanaadan israa7eela cimata , zaretu ubbaa halaqatanne israa7eela keettaa asata kaalettiyaageeta yerusalaame katamaa shiishshiis .
israa7eela asay ubbay laappuntta aginan , daase baalay bonchchettiyo wode , kawuwaakko shiiqiis .
israa7eela cimati ubbay gakkin , leewati taabootaa denttidosona .
leewatinne qeeseti taabootaa , xoossaa dunkkaaniyaanne dunkkaaniyaa giddon de7iya geeshsha miishshata ubbaa tookkidi ehiidosona .
kawoy solomoninne aara issippe de7iya israa7eela yaa7ay kumettay taabootaa sinttan shiiqidi , qoodanawu danddayettenna , cora dorssaanne mehiyaa yarshshidosona .
hegaappe guyyiyan , qeeseti godaa maachchaa taabootaa beeta maqidasiyaayyo giddo geeshsha qol77uwaa , ubbaappe aadhdhiya geeshsha sohuwaa giyo sohuwaa ehiidi , kiruubetu misiletu qefetuppe garssa baggaara wottidosona .
micetti uttida kiruubetu qefeti taabootaanne taabootaa tookkiyo kasota kammidosona .
kasoti keehippe adussa gidiyo gishshawu , eta xeeray ubbaappe aadhdhiya geeshsha sohuwaa sinttan de7iya geeshsha sohuwan beettanawu danddayees; shin geeshsha sohuwaappe kareera beettenna . eti hachchi gakkanaashin , he sohuwan de7oosona .
israa7eela asay gibxxe biittaappe kiyido wode , goday etaara maachchaa maacettido siinaa deriyan muusee wottido naa77u masettida shuchchatuppe attin , taabootaa giddon harabi aybinne baawa .
he sohuwan de7iya qeeseti ubbati bantta oottiyo sohuwan sohuwan shaahettennan , issippe banttana godaassi dummayi wottidosona .
mazamuriyaa yexxiya leewati ubbati , asaafi , hemaaninne yidutuuni , eta naatinne eta dabboti liinuwaa giyo maayuwaa maayidosona . he maayuwaa maayidi , daalata , diittatanne maazinqqeta oyqqidi , yarshshiyoosaappe arshsho baggaara eqqidosona; xeetanne laatamu qeeseti xurumbbata punnanawu etaara issippe eqqidosona .
eti ubbay xurumbbata punniiddi , daalata qaattiiddi , diittata diixxiiddinne hara kaa7iyo miishshatun kaa7iiddi , &quot; goday keha ! aggenna a siiqoy merinaagaa &quot; yaagidi godaa sabbidosona .
qeeseti beeta maqidasiyaappe kiyiyo wode , shaaray godaa beeta maqidasiyaa kumiis; he shaaraa gaasuwan qeeseti bantta oosuwaa oottanawu danddayibookkona; ayssi giikko , godaa bonchchoy xoossaa beeta maqidasiyaa kumi uttiis .
hegaappe guyyiyan , solomoni hagaadan yaagiis; &quot; abeet godawu , neeni , taani xuma shaaran de7ana yaaga wottadasa .
shin taani neeyyo lo77o beeta maqidasiyaa , neeni an merinawu de7ana sohuwaa keexxaas &quot; yaagiis .
israa7eela yaa7ay kumettay eqqidaashin , kawoy etakko simmidi , eta hagaadan yaagidi anjjiis;
&quot; goday israa7eela xoossay galatetto ! ta aawaa daawitassi ba doonan odido ufayssaa ba kushiyan poliis . he i odido ufayssay ,
taani ta asaa israa7eela gibxxeppe kessada ehiido gallassaappe doommin , ta sunttay an xeesettana mala , beeta maqidase keexxanawu israa7eela zaretu giddon ay katamanne doorabeykke; woykko i ta asaa israa7eela kaalettana mala , oonanne doorabeykke .
shin ha77i ta sunttay yerusalaamen xeesettana mala , taani yerusalaame dooraas; qassi ta asaa israa7eela kaalettana mala , daawita dooraas yaagiis .
&quot; ta aaway daawiti godaa israa7eela xoossaa sunttaayyo beeta maqidase keexxanawu ba wozanan qoppiis .
shin goday ta aawaa daawita , neeni ta sunttaayyo beeta maqidase keexxanawu ne wozanan qoppido gishshawu , lo77obaa oottadasa .
gidikkonne , beeta maqidase keexxanaagee nena gidakka; ta sunttaayyo beeta maqidasiyaa keexxanaagee ne gulbbataappe yelettana ne na7aa yaagiis .
&quot; ha77ikka goday ba giido ufayssaa qaalaa poliis . goday kase immido ufayssaadankka , taani ta aawaa daawita sohuwan kawotaasinne ha77i israa7eela kawotaa araatan uttaas . qassi godaa israa7eela xoossaa sunttaayyo beeta maqidasiyaa keexxaas .
goday israa7eela asaara maacettido maachchay xaafettido masettida shuchchati de7iyo taabootaakka a giddon wottaas &quot; yaagiis .
solomoni zananay ichchashu wara , gomppay ichchashu waranne qassi geesay heezzu wara gidido madirakiyaa nahaasiyaa birataappe giigissidi , dabaabaa giddon essi wottiis .
hegaappe guyyiyan , solomoni godaayyo yarshshiyoosaa sinttan , israa7eela yaa7ay kumettay de7iyoosan eqqidi , ba kushiyaa saluwaa zaaridi micciis; miccidi israa7eela yaa7aa kumettaa sinttan gulbbatiis .
gulbbatidi hagaadan yaagidi woossiis; &quot; abeet godawu , israa7eela xoossawu , saluwan woykko sa7an ne mala xoossi baawa . neeni ne maachchaa naagaasa; bantta kumetta wozanaappe ne sinttan hemettida ne ashkkarata aggenna siiquwan siiqaasa .
ne ashkkaraayyo , ta aawaa daawitayyo neeni oottana gaada haasayido qaalaa naagadasa; neeni kase ne doonan haasayidoogaa ne kushiyan hachchi poladasa .
&quot; ha77ikka abeet godawu , israa7eela xoossawu , neeni ne ashkkaraassi , ta aawaa daawitassi , neeni ta sinttan hemettidoogaadan ne naatikka ta higgiyan hemettanawu bantta ogiyaa naagikko , israa7eela kawotaa araatan uttiya asa neeni mulekka xayakka yaagido qaalaa pola .
abeet godawu , israa7eela xoossawu , neeni ne ashkkaraa daawitayyo haasayido ne qaalay ha77ikka poletto .
&quot; shin xoossay tumu , asaara issippe ha sa7an de7aneeyye ? be7a , saloti , ubbaappe xoqqan de7iya salotikka neeyyo gidanawu danddayokkona . yaatin , ha taani keexxido beeta maqidasee neeyyo ay keenaa guuxxanddeeshsha !
gidikkonne , abeet godawu , ta xoossawu , ta woosaa , ne ashkkaraa woosaanne watiwatuwaa neeni ezgga . taani ne ashkkaray ne sinttan woossiyo woosaanne waasuwaa neeni siya .
neeni ta sunttay he sohuwan xeesettana giido ha beeta maqidasiyaakko , ne ayfee qamminne gallassi xeello . taani ne ashkkaray ha beeta maqidasiyaakko simmada , woossiyo woosaa neeni siya .
taani ne ashkkaraynne ne asay israa7eeli ha beeta maqidasiyaakko simmidi , watiwatiyo watiwatuwaa neeni siya . neeni de7iyoosan saluwan siyada , nuuyyo atto yaaga .
&quot; issi asi ba shooruwaa naaqqidi kashi gin , a caaqettanawu ha beeta maqidasiyaa ehin , a giddon de7iya yarshshiyoosaa sinttan i caaqqikko ,
neeni saluwan siya; siyada ootta . ne ashkkaratu gidduwan pirdda . mooranchchaa bolli pirddada , i oottidobaa a bolli zaara; xilluwaa shatinttada , ayyo a xillotettaadan zaara .
&quot; ne asay israa7eeli ne bolli nagaraa oottido gaasuwan morkkiyan xoonettidi , eti neekko simmidi , ne sunttaa xeesidi , ha beeta maqidasiyan nena woossikkonne neeyyo watiwatikko ,
neeni saluwan siya . siyada ne asaa israa7eela nagaraa atto yaaga; yaatada neeni kase etayyoonne eta mayzza aawatuyyo immido biittawu eta guyye zaara .
&quot; ne asay ne bolli nagaraa oottido gaasuwan saloy gorddettiininne iray bukkennan ixxin , eti ha sohuwaa simmidi , woossikkonne neeni eta un77ettido gishshawu , ne sunttaa xeesidi , bantta nagaraappe simmikko ,
neeni saluwan siya . siyada ne ashkkaratu nagaraa , ne asaa israa7eela nagaraa atto yaaga . eti hemettanawu bessiya lo77o ogiyaa eta tamaarissa; yaatada neeni ne asaa laatissido biittan iraa bukissa .
&quot; biittaa bollan koshay woykko boshay yin , woykko kattaa leegee , woykko leeshoy , woykko boolee , woykko gumbburoy bashshin , woykko morkkee eta katamata dooddin , woykko ay mala bashshay woykko harggee yin ,
ne asaa israa7eelappe ooninne woykko ne asay ubbay nena woossikkonne neeyyo watiwatikko , qassi ay asinne ba wozanan un77ettiyoobaanne azzaniyoobaa eridi , ha beeta maqidasiyaakko simmidi , ba kushiyaa miccikko ,
neeni de7iyoosan saluwan siya . siyada eta nagaraa atto yaaga; yaatada etawu ootta . neeni asaa wozanaa eriyoogaadankka asa ubbawu a oosuwaadan oosuwaadan imma . ayssi giikko , asaa ubbaa wozanaa eriyay ne xalaala .
yaatikko , neeni nu mayzza aawatuyyo immido biittan bantta de7iyo wode ubban , eti neeyyo yayyidi , ne ogiyan hemettana .
&quot; hegaadankka , ne asaa israa7eela gidenna kare biitta asi ne gita sunttaa gishshawunne neeni ne asaayyo oottido maalaalissiya oosotu gishshawu , haaho biittaappe yiidi , ha beeta maqidasiyaakko simmidi woossikko ,
neeni de7iyoosan saluwan siya . siyada he kare biittaa asi oychchiyoobaa ubbaa ootta . ha sa7aa asay ubbay ne sunttaa eranaadan , ne asaa israa7eeladan neeyyo yayyanaadaaninne taani keexxido ha beeta maqidasee neeyyo goynniyo soho gididoogaa eti eranaadan kare biittaa asi nena woossiyoobaa ubbaa pola .
&quot; ne asati bantta morkketa olana mala , neeni kiittidosaa awunne biidi , eti neeni doorido ha katamaakkonne taani ne sunttaayyo keexxido beeta maqidasiyaakko simmidi , nena woossikko ,
eta woosaanne watiwatuwaa saluwan neeni siya; siyada etawu xoonuwaa imma .
&quot; nagara oottenna asi baynnaagaadankka , eti ne bolli nagaraa oottin , neeni etayyo hanqqettada morkketuyyo aatta immin , morkketikka eta omooddidi , haakkin matinkka bantta biitti ekkidi efin ,
eti he omoodettido biittan de7iiddi , bantta wozanan nagaraappe simmikko , qassi he omoodettido biittan de7iiddi , nuuni nagaraa oottida; nuuni moorida; nuuni iitabaa hanida yaagidi neeyyo watiwatikko ,
banttana omooddidi efiida morkketu biittan de7iiddi , eti bantta kumetta wozanaappenne bantta kumetta qofaappe neekko simmikko , neeni eta mayzza aawatuyyo immido eta biittaakko , neeni doorido katamaakkonne taani ne sunttaayyo keexxido beeta maqidasiyaakko simmidi , nena woossikko ,
yaatikko , eta woosaanne watiwatuwaa neeni de7iyoosan saluwan siya . siyada etawu pirdda; ne bolli nagaraa oottida ne asaayyo atto yaaga .
&quot; ha77ikka abeet ta xoossawu , ha sohuwan woossiyo woosaa ne ayfee xeello; ne hayttaykka ezggo .
hegaa gishshawu , abeet godawu , xoossawu , dendda ! denddada ne wolqqawu malaata gidida ne taabootaara ne shemppiyo sohuwaa gela . abeet godawu , xoossawu , ne qeeseti atotettaa maayona; ne geeshsha asatikka ne kehatettan ufayttona .
abeet godawu , xoossawu , neeni tiyido kawuwaa aggoppa . ne ashkkaraa daawitassi aggenna ne siiquwaa hassaya &quot; yaagiis .
solomoni woosaa polido wode , saluwaappe tamay wodhdhidi , xuuggiyo yarshshuwaanne hara yarshshuwaa miis . yaatin , godaa bonchchoy beeta maqidasiyaa kumiis .
godaa bonchchoy godaa beeta maqidasiyaa kumido gishshawu , qeeseti godaa beeta maqidasiyaa gelanawu danddayibookkona .
israa7eela asay ubbay tamay saluwaappe wodhdhishiininne godaa bonchchoy beeta maqidasiyaa kumishin be7ido wode , bantta som77uwaa biittaa gatti gufannidi goynnidosona; goynnidi , &quot; goday keha ! aggenna a siiqoy merinaagaa &quot; yaagidi godaa galatidosona .
hegaappe guyyiyan , kawoynne asay ubbay godaa sinttan yarshshuwaa yarshshidosona .
kawoy solomoni laatamanne naa77u sha7u korimatanne xeetanne laatamu sha7u dorssata yarshshiis . hegaadan oottidi , kawoynne asay ubbay xoossaa beeta maqidasiyaa anjjissidosona .
qeeseti banttawu giigida sohuwan eqqin , leewati qassi kawoy daawiti godaa sabbanawu kase oottido , mazamuriyaa yexxiyo miishshaa oyqqidi , eta sinttan eqqidi , &quot; aggenna a siiqoy merinaagaa &quot; yaagidi yexxiiddi , godaa galatidosona . qeeseti leewatu sinttan eqqidi , xurumbbata punnidosona; punnishin israa7eela asay ubbay eqqiis .
solomoni godaa beeta maqidasiyaa sintta baazzan de7iya giddo dabaabaa dummayiis . dummayidi he sohuwan xuuggiyo yarshshuwaanne issippetettaa yarshshuwaappe modhdhuwaa yarshshiis . i hegaa oottidoogee godaa sinttan de7iya , nahaasiyaa giyo birataappe oosettida yarshshiyoosay xuuggiyo yarshshuwaa , kattaa yarshshuwaanne issippetettaa yarshshuwaappe modhdhuwaa yarshshanawu guuxxido gishshaassa .
he wode solomoninne israa7eela asay ubbay daase baalaa laappun gallassawu bonchchidosona; israa7eela zawan hamaata pinuwaappe biidi , gibxxe shaafaa gakkanaashin de7iya cora asay he sohuwaa shiiqiis .
asay yarshshiyoosaa anjjissiyo baalaa laappun gallassaa , qassi daase baalaa hara laappun gallassaa bonchchiis . hosppuntta gallassan geeshsha yaa7awu asay shiiqiis .
hegaappe guyyiyan , solomoni laappuntta aginan , laatamanne heezzantto gallassi asaa moyssiis; goday daawitayyo , solomonayyoonne ba asaa israa7eelayyo oottido kehatettan asay ufayttiiddinne wozanappe pashkkiiddi , ba soo ba soo biis .
solomoni godaa beeta maqidasiyaanne kawo keettaa keexxidi wurssiis; solomoni godaa beeta maqidasiyaaninne ba kawo keettan oottanawu ba wozanan qoppidobaa ubbaa poliis .
goday solomonayyo qammi qonccidi , hagaadan yaagiis; &quot; taani ne woosaa siyaas; taani ha sohuwaa taayyo yarshshoy yarshshettiyo beeta maqidase gidanaadan dooraas .
taani iray bukkennaadan saluwaa gorddin , woykko sa7aa kattaa maanaadan booliyaa azazin , woykko ta asaa giddon boshaa yeddin ,
ta sunttan xeesettida ta asati bantta asatettaa kawushshidi woossikko , eti tana koyikkonne bantta iita ogiyaappe simmikko , taani saluwan eta woosaa siyana . siyada eta nagaraa atto gaana; eta biittaakka pattana .
ha77ikka ha sohuwan woosettiya woosaa ta ayfee xeellana; ta hayttaykka siyana .
ha77ikka ha beeta maqidasee merinawu ta sunttay an de7ana mala oottada taani dooraas; dooradakka geeshshaas . ta ayfeenne ta wozanay ubba wode ha beeta maqidasiyan de7ana .
&quot; nena gidikko , neeni ne aaway daawiti hemettidoogaadan ta sinttan hemettikko , taani azazidobaa ubbaa oottikkonne ta wogaanne ta higgiyaa naagikko ,
taani ne aawaa daawitaara , israa7eela haariya asa neeni mulekka xayakka yaagada maacettidoogaadan , ne kawotaa araataa mintta essana .
&quot; shin intte israa7eela asati wora simmikko , taani inttena azazido ta azazuwaanne ta wogaa aggi bayikkonne hara xoossatuyyo oottanawunne goynnanawu biikko ,
yaatikko , taani kase intteyyo immido biittaappe inttena xoqollana; taani ta sunttaayyo geeshshido ha beeta maqidasiyaakka aggaagana . taani ha beeta maqidasiyaa asaa ubbaa giddon hayseyiyoobaanne qilliicciyoobaa oottana .
ha77i keehippe bonchchettida ha beeta maqidasiyaa mataara kanttiya asi ubbi dagammiiddi , goday ha biittaanne ha beeta maqidasiyaa aybissi hagaadan oottidee ? yaagana .
yaagin asay , eta mayzza aawata gibxxeppe kessida godaa bantta xoossaa eti aggidi , hara xoossata kaallido gishshaassinne etayyo oottidi goynnido gishshaassi , goday eta bolli ha iitabaa ubbaa ehiis yaagidi zaarana &quot; yaagiis .
solomoni godaa beeta maqidasiyaanne ba kawo keettaa keexxido laatamantta layttaa wurssettan ,
kawoy kiiraami zaaridi immido katamata solomoni wotti yeggidi keexxiis; keexxidi israa7eela asaa he katamatun wottiis .
hegaappe guyyiyan , solomoni hamaatanne xooba geetettiya biittata biidi , he biittata omooddiis .
yaatidi bazzuwan de7iya taaximoora giyo katamaanne miishshaa ubbaa minjjiyo katamata hamaata biittan keexxiis .
hegaadankka , solomoni killi beeti-horoonanne hirkki beeti-horoona geetettiya katamata zaarettidi keexxiis; he katamati dirssay , penggeenne gorddee de7iyo diretti uttida katamata .
baa7ilaata katamaa , miishshaa minjjiyo katamata ubbaa , ba paratanne paraa gaareta wottiyo katamata ubbaanne i keexxanawu amottido ubbaa yerusalaamen liibaanoosaaninne ba haariyo biitta ubban keexxiis .
hiitetuppe , amooretuppe , parzzetuppe , hiiwetuppenne yaabuusatuppe attida asati ubbay israa7eela asa gidokkona;
eti israa7eela asati biittaappe wurssi xayssennan aggin , he biittan attida asatu zerettata . solomoni eta gabbaaratettaa ootissiis; eti hachchi gakkanaashinkka gabbaaratettan oottoosona .
shin solomoni ba oosuwaayyo israa7eela asaappe oonanne aylleyibeenna; eti ayyo olanchchata , ola gadaawata , para gaareta laaggiyaageetu halaqatanne paraasata gididi oottidosona .
hegaadankka , qassi eti kawuwaa solomona oosuwaa oottiyaageetu halaqata . etappe naa77u xeetanne ishatamati oosuwaa oottiya gabbaarata xeellidi ootissidosona .
hegaappe guyyiyan solomoni &quot; godaa taabootay gelido sohoy geeshsha gidiyo gishshawu , ta keettaayyiyaa israa7eela kawuwaa daawita keettan de7anawu bessukku &quot; yaagiis; yaagidi gibxxe kawuwaa na7iyo daawita katamaappe denttidi , i iyyo keexxi wottido kawo keettaa ehiis .
solomoni he wode beeta maqidasiyaa sinttan godaayyo keexxido yarshshiyoosan xuuggiyo yarshshuwaa godaayyo yarshshees .
muuse higgee azaziyoogaadan hachchi hachchissi bessiya xuuggiyo yarshshuwaa yarshshees . solomoni sambbatan sambbataaninne aginay xeeriyo wodiyan wodiyan , qassi layttaappe heezzuton bonchchiyo baalatun oyttaa baalan , saaminttatu baalaaninne daase baalan godaayyo yarshshuwaa yarshshees .
a aaway daawiti kase azazidoogaadan , qeeseta eta oosuwan oosuwan shaakkidi sunttiis; qassi gallassi gallassi mazamuriyan sabbanawunne qeeseta maaddanawu leewata shaakkidi sunttiis . qassikka xoossaa asa gidida daawiti azazidoogaadan , pengge ubbaa kayan kayan naaganaadan penggiyaa naagiyaageeta shaakkidi sunttiis .
hegaadankka , kase daawiti buquraa minjjiyoosaabaanne hara allaalletubaa qeesetanne leewata azazidoogaadan , issoynne attennan ubbaykka polettiis .
solomoni halchchido ooso ubbay oosettidi wuriis; godaa beeta maqidasee baasettido wodiyaappe doommidi , polettana gakkanaashinkka ooso ubbay lo77o oosettiis .
hegaappe guyyiyan , kawoy solomoni eedooma biittan zo7o abbaa doonan de7iya eexiyooni-gaabiranne eelaata geetettiya katamata biis .
kawoy kiiraami markkabetanne markkabiyaa laaguwan loohida ba asata solomonayyo yeddiis; yeddin eti solomona asatuura issippe ofiira biitti biidosona; biidi yaappe tammanne ichchashu sha7u kilo giraame deexxiya worqqaa kawuwaa solomonayyo ekkidi yiidosona .
saaba kawiyaa solomona woriyaa siyada , deexo oyshata ekkada , a paaccanawu denddaasu . denddada sawuwaa , keehi daro worqqaanne al77o shuchchaa caanettida daro gaameelatu cugiyaara keehi daro ajaban yerusalaame gakkada , solomona sintti aadhdhaasu . aadhdhada ba wozanan de7iyaabaa ubbaa solomonayyo yootaasu .
solomoni a oychchidobaa ubbaa odiis; i iyyo birshshennan appe geemmi attidabi aybinne baawa .
saaba kawiyaa solomona aadhdhida eratettaa , i keexxido kawo keettaa ,
a maaddan shiiqiya qumaa , a oosanchchati uttiyo utettaa , a ashkkarati oottiyo oosuwaanne maayiyo maayuwaa , a eessaa tigiyaageeti maayiyo maayuwaanne godaa beeta maqidasiyan i xuuggiyo yarshshuwaa be7ido wode , i wozanay gagettiis .
hegaappe guyyiyan , a kawuwaa , &quot; nebaanne ne aadhdhida eratettaabaa taani ta deren de7aydda siyidoogee tuma .
shin taani yaada ta ayfiyaa biraanan be7ana gakkanaashin , eti taayyo yootidobaa ammanabeykke . ne aadhdhida eratettaa gitatettaayyo baggaanne taayyo yootibookkona; taani siyidobaappe neeni keehi xoqqaasa .
ubba wode ne sinttan eqqidi , ne aadhdhida eratettaa siyiya ne asatinne ne oosanchchati ayba ufayttiyoonaashsha !
nenan ufayttidi , nena ba kawotaa araatan utissida goday ne xoossay galatetto ! ne xoossay israa7eela asaa siiqido gishshawunne merinawu mintti essanawu koyido gishshawu , neeni suure pirddaanne xillotettaa oottana mala , i nena eta bolli kawoyiis &quot; yaagaasu .
yaagada kawiyaa 4,000 kilo giraame deexxiya worqqaa , keehi daro sawuwaanne al77o shuchchaa kawuwaayyo immaasu; saaba kawiyaa kawuwaa solomonayyo immido sawuwaa milatiya sawoy mulekka baawa .
ofiirappe worqqaa ehiida , kiiraama asatinne solomona asati yaappekka sanddalle giyo mittaanne al77o shuchchaa ehiidosona .
kawoy solomoni he sanddalliyaappe godaa beeta maqidasiyaa , kawo keettaa geliyoosaayyo xekkatanne mazamuriyaa yexxiyaageetuyyo maazinqqiyaanne diittaa merissiis . hegaa milatiyaabi yihudaa biittan kase beetti erenna .
kawoy solomoni saaba kawiyaa amottada a oychchidobaa ubbaa iyyo immiis . a ayyo ehiidoogaappe daruwaa i iyyo immiis . hegaappe guyyiyan , saaba kawiyaa ba ajabaara denddada , ba biitti simmaasu .
solomoni layttan layttan ekkiyo worqqay laatamanne heezzu sha7u kilo giraame deexxiyaagaa .
hegee zal77anchchatuppe ekkido qaraxaanne araba biittaa kawotu ubbaappenne israa7eela biittaa haariyaageetuppe ekkido worqqaanne biraa gujjennaana .
kawoy solomoni naa77u xeetu wogga gonddalleta qoxxido worqqaappe merissiis; issi issi gonddalliyan laappun kilo giraame gidiya worqqay geliis .
qassikka i heezzu xeetu qeeri gonddalleta qoxxido worqqaappe merissiis; issi issi qeeri gonddalliyan naa77u kilo giraame gidiya worqqay geliis . kawoy he gonddalleta liibaanoosa woraa keettaa giyo keettan wottiis .
qassikka kawoy danggarssaa zaaliyaappe issi gita kawotaa araataa merissidi , geeshsha worqqan sheeshshiis .
kawotaa araatay de7iyoosaa pude kiyanawu yedhdhiyo usuppun xekkati de7oosona . gediyan yedhdhanawu kawotaa araataara gattidi , worqqaappe oottido oydee de7ees . araatawu naa77u baggaarakka qesiyaa zemppissiyo sohoti de7oosona; he naa77u sohotu lanqqiyankka ya baggaaranne ha baggaara eqqida issi issi gaammo misilee de7ees .
he araataa pude kiyiyo usuppun xekkatun ya baggaaranne ha baggaara issi issi gaammo misilee , muleera tammanne naa77u misileti de7oosona . hagaa mala kawotaa araatay hara kawotettan awaaninne oosettibeenna .
kawoy solomoni ushshaa uyiyo miishsha ubbay worqqaappe oosettiis; liibaanoosa woraa keettan de7iya miishsha ubbaykka muruta worqqaappe oosettiis . solomona wode biri mulekka go77iyaabadan qoodetti erenna .
kawuwaayyo kiiraama markkabetuura zal77iya gita markkabeti abban de7oosona . he markkabeti worqqaanne biraa , danggarssaa zaaliyaa , qaaretanne geleshshota caani ekkidi , heezzu layttaappe issiton simmoosona .
kawoy solomoni duretettaaninne aadhdhida eratettan sa7an de7iya kawotu ubbaappe darees .
sa7an de7iya kawoti ubbay a sintti aadhdhanawunne xoossay a wozanan wottido aadhdhida eratettaa siyanawu koyoosona .
layttaappe layttan yiya ubbay ayyo immanawu worqqanne bira miishshata , maayota , ola miishshatanne sawuwaa , paratanne baqulota ekkidi yees .
solomonawu paratuyyoonne gaaretuyyo oyddu sha7u gaaxaatay de7ees; qassi tammanne naa77u sha7u parati ayyo de7oosona . solomoni hegeeta paraa gaaretu katamatuuninne banaara yerusalaamen wottiis .
solomoni efiraaxiisa shaafaappe doommidi , pilisxxeema biittaanne gibxxe zawaa gakkanaassi de7iya kawota ubbaa haariis .
kawoy yerusalaamen biri shuchchadan korettanaadan , zigikka bargguwan dicciya ettaadan corattanaadan oottiis .
solomonayyo parata gibxxeppenne hara biitta ubbaappe ehoosona .
koyroppe wurssettaa gakkanaassi solomoni hanido harabay hananabaa yootiya naataana taarikiyaa maxaafan , seeloppe yiida akiiyi hananabaa yootido maxaafaaninne nabaaxa na7aa iyorbbaamabaa hananabaa yootida iddoy be7ido ajjuutaa maxaafan xaafetti uttiis .
solomoni israa7eela ubbaa bolli yerusalaamen oytamu laytta kawotiis .
hegaappe guyyiyan , solomoni hayqqidi , ba mayzzan gayttiis; ba aawaa daawita kataman moogettiis . a na7ay robi7aami a sohuwan kawotiis .
israa7eela asay ubbay robi7aama kawoyanawu sekeema katamaa biido gishshawu , ikka yaa biis .
nabaaxa na7ay iyorbbaami , kawuwaa solomonappe baqatidi gibxxen de7iyaagee hagaa siyido wode , gibxxeppe simmidi yiis .
yin israa7eela asay ubbay iyorbbaamayyo kiittidi xeesissin , inne israa7eela yaa7ay ubbay robi7aamakko biis; biidi ,
&quot; ne aaway nuna deexo qambbaraa toossiis; shin ha77i neeni i nuna ootissiyo wolqqaama oosuwaanne deexo qambbaraa nuuyyo kawushsharkkii . yaatikko , nuuni neeyyo haarettana &quot; yaagidosona .
yaagin robi7aami eta , &quot; biite; biidi heezzantto gallassi simmidi , taakko yiite &quot; yaagiis . yaagin asay simmidi biis .
hegaappe guyyiyan , kawoy robi7aami a aaway solomoni paxa de7iyo wode , solomona zorida cimata zoretaa bessiis . i eta , &quot; ha asaayyo woygada zaara geetii ? &quot; yaagidi oychchiis .
oychchin cimati robi7aama , &quot; neeni ha asaayyo kehikko , eta ufayssikkonne etawu lo77o qaalaa zaarikko , eti ubbaton neeyyo ashkkara gidana &quot; yaagidosona .
shin robi7aami cimati zorido zoriyaa aggidi , aara diccidi , ayyo oottiya yelaga asata zoretaa bessiis .
i eta , &quot; intte tana zoriyoobi aybee ? ne aaway nuna toossido deexo qambbaraa nuuyyo kawushsharkkii yaagiya ha asaayyo woygada zaaroo ? &quot; yaagidi oychchiis .
oychchin aara diccida yelagati , &quot; ne aaway nuna deexo qambbaraa toossiis; shin neeni nuuyyo kawushsharkkii yaagiya asaayyo , ta gil77a biradhdhee ta aawaa xeessaappe orddees .
ta aaway intte qambbaraa deexettiis; shin taani hegaappekka aattada deexettana . ta aaway inttena lissuwan wadhdhiis; shin taani inttena masimasuwaadan dukkiya lissuwan wadhdhana yaagada zaara &quot; yaagidosona .
hegaappe guyyiyan , kawoy robi7aami , &quot; heezzantto gallassi simmidi , taakko yiite &quot; giidoogaadankka , iyorbbaaminne asay ubbay heezzantto gallassi simmidi yiidosona .
yin kawoy robi7aami etayyo hanqqo zaaruwaa zaariis . cimatu zoriyaa aggi bayidi ,
yelagati zorido zoriyaa kaalliis . yaatidi hagaadan yaagiis; &quot; ta aaway intte qambbaraa deexettiis; shin taani hegaappekka aattada deexettana . ta aaway inttena lissuwan wadhdhiis; shin taani inttena masimasuwaadan dukkiya lissuwan wadhdhana &quot; yaagidi zaariis .
kawoy asay giyoogaa siyennan ixxiis; ayssi giikko , goday seeloppe yiida akiiya baggaara kase nabaaxa na7aa iyorbbaamayyo yootido qaalay polettanaadan hagee xoossaappe haniis .
israa7eela asay ubbay kawoy eti giyoogaa siyennan ixxidoogaa be7idi , kawuwaa hagaadan yaagidosona; &quot; daawitabaappe nuna gakkiyaabi aybee ? isseya na7aappe nuuni laattanabi baawa ! israa7eela asawu , intte soo intte soo biite ! simmi robi7aami bawu naagetto ! &quot; yaagidosona . hegaa gishshawu , israa7eela asay ubbay bantta soo bantta soo biidosona .
shin robi7aami yihudaa biittan de7iya israa7eela asaa bolli kawotiis .
hegaappe guyyiyan , kawoy robi7aami ba gabbaaratu halaqaa adooniraama israa7eela asaakko kiittiis; kiittin eti a shuchchan caddidi woridosona . yaatin , kawoy robi7aami ba paraa gaariyan eesuwan kiyi uttidi , yerusalaame baqatiis .
heedeppe doommidi , hachchi gakkanaashin , israa7eela zareti tammati daawita zariyaappe kawotida kawotu bolli makkalidosona .
robi7aami yerusalaame katamaa gakkido wode , israa7eela biittaa asaara olettidi , kawotettaa baayyo zaarana mala , yihudaa zariyaappenne biniyaama zariyaappe doorettida issi xeetanne hosppun tammu sha7u olanchchata shiishshiis .
shin godaa qaalay xoossaa asa gidiya shamaa7iyaakko yiis; yiidi ,
&quot; solomona na7aa yihudaa kawuwaa robi7aamayyoonne yihudaaninne biniyaaman de7iya israa7eela asaa ubbaayyo hagaadan yaaga;
goday inttena , &quot; intte ishanttuura , israa7eelatuura olettanawu booppite . hagaa taani oottido gishshawu , intte ubbaykka intte soo intte soo simmite &quot; yaagees yaagada yoota &quot; yaagiis . yaagin eti godaa qaalaa siyidi , iyorbbaama olanawu biyoogaa aggidi simmidosona .
robi7aami yerusalaamen uttidi , hagaappe kaallidi xaafettida yihudaanne biniyaama katamatussi qatota gimbbiis .
he katamatikka beetaliheeme , exaama , taqo7a ,
beetixuura , sooko , adulaama ,
gaate , mareesha , ziifa ,
adorayma , laakisha , azeeqa ,
xor77a , ayyaaloonanne kebroona .
robi7aami katamatu qatuwaa minttidi , halaqata etan wottiis; qassi qumaa , zaytiyaanne woyne eessaa etan wottiis .
he gimbbettida katamatu ubban gonddalletanne toorata wottiis; yaatidi eta keehippe minttiis . hegaadan oottidi , yihudaanne biniyaama biittata haariiddi de7iis .
israa7eela ubban de7iya qeesetinne leewati ubbay bantta de7iyoosaappe robi7aamakko yiidosona .
leewati bantta hentta gadiyaanne bantta sohuwaa aggidi , yihudaanne yerusalaame yiidosona . ayssi giikko , eti qeese gididi godaayyo oottennaadan , iyorbbaaminne a naati diggidosona .
iyorbbaami goynniyo xoqqa sohotun hara qeeseta sunttiis; sunttin eti xalahetussinne i medhdhido maratu misiletussi qeese gididi oottidosona .
leewati yiidoogaappe guyyiyan , israa7eela zaretu ubbaappe godaayyo , israa7eela xoossaayyo bantta wozanappe goynnanawu koyiyaageeti godaayyo , bantta aawatu xoossaayyo yarshshuwaa yarshshanawu eta geeduwaa kaallidi , yerusalaame yiidosona .
eta yuussay yihudaa kawotettaa minttiis; eti heezzu laytta kumettaa solomona na7aa robi7aama maaddidosona . eti kawuwaa daawita ogiyaanne kawuwaa solomona ogiyaa kaallidi , heezzu layttaa saro de7idosona .
robi7aami mahilaato giyo maccaasiyo ekkiis . mahilaati aaway daawita na7aa yaarimoota; i aayyiyaa isseya na7aa eli7aaba na7iyo abihaylo .
mahilaata robi7aamayyo yi7uusha , shamaariyaanne zahaama geetettiya attuma naata yelaasu .
hegaappe guyyiyan , abeselooma na7ee na7iyo maa7iko ekkiis; maa7ika robi7aamayyo abiiya , attaaya , ziizanne shalomiita yelaasu .
robi7aami ba maccaasatuppenne ba baakkotu ubbaappe abeselooma na7ee na7iyo maa7iko aaro siiqees . ayyo tammanne hosppun maccaasatinne usuppun tammu baakkoti de7oosona . i laatamanne hosppun attuma naatanne usuppun tammu macca naata yeliis .
robi7aami maa7iki na7aa abiiya baappe guyyiyan kawoyanawu qoppido gishshawu , a ishanttu bolli halaqa oottidi sunttiis .
robi7aami cinccidi , ba attuma naata yihudaanne biniyaama biittatu ubban de7iya gimbbettida katamatu ubban shaakki shaakki wottiis; wottidi etayyo daro kattaa immiis . qassi etayyo cora maccaasaa immiis .
robi7aama kawotettay minni eqqido wode , inne israa7eela asay ubbay godaa higgiyaa aggi bayidosona .
eti godawu ammanettennan ixxido gishshawu , robi7aami kawotido ichchashantto layttan gibxxe kawoy shiishaaqi yerusalaame katamaa bolli woraajjiis .
aara issippe gibxxeppe yiiday issi sha7anne naa77u xeetu paraa gaareta , usuppun tammu sha7u paraasatanne qooday baynna liibiyaa olanchchata , sukka olanchchatanne toophphiyaa olanchchata .
kawoy shiishaaqi gimbbettida yihudaa katamata omooddidi , yerusalaame katamaa yiis .
hegaappe guyyiyan , hananabaa yootiya shamaa7ee robi7aamakkonne shiishaaqappe baqatidi , yerusalaamen shiiqi uttida yihudaa kaalettiyaageetukko yiidi , &quot; goday hagaadan yaagees; intte tana aggideta; hegaa gishshawu , taanikka inttena shiishaaqa kushiyan aggaas yaagees &quot; yaagiis .
yaagin israa7eela kaalettiyaageetinne kawoy robi7aami banttana kawushshidi , &quot; goday xillo &quot; yaagidosona .
eti banttana kawushshidoogaa goday be7ido wode , shamaa7iyaa goday hagaadan yaagiis; &quot; eti banttana kawushshido gishshawu , taani eta wurssa xayssikke; taani eta ashshana . ta hanqqoy shiishaaqa baggaara yerusalaame bolli tigettenna .
gidikkonne , eti taayyo haarettiyoogaaninne hara biittatu kawotuyyo haarettiyoogan de7iya dummatettaa erana mala , eti shiishaaqayyo haarettana &quot; yaagiis .
hegaa gishshawu , gibxxe kawoy shiishaaqi yerusalaame katamaa olidi , godaa beeta maqidasiyaaninne kawo keettan de7iya buquraa ubbaa ekkiis . qassi solomoni worqqaappe ootissido gonddalletakka ekki efiis .
i efiido worqqa gonddalletu gishshaa , kawoy robi7aami nahaasiyaa birataappe hara gonddalleta ootissiis; ootissidi kawo keettaa penggiyaa naagiyaageetu halaqaa kushiyan wottiis .
kawoy godaa beeta maqidasiyaa geliyo wode ubban , penggiyaa naagiyaageeti yiidi , he gonddalleta oyqqoosona . hegaappe simmin , eti zaaridi , naagiyaageetu keettan wottoosona .
robi7aami bana kawushshido gishshawu , i wuri xayennaadan godaa hanqqoy appe kichchiis . ubba yihudaa biittawu muliyawu sa7ay injjetiis .
kawoy robi7aami bana minttidi , yerusalaamen kawotiis . robi7aami kawotido wode a layttay oytamanne isiino; goday ba sunttaa yan wottanawu israa7eela biitta ubbaappe doorido yerusalaame kataman tammanne laappun laytta kawotiis . robi7aama aayyiyaa amooniyo naa7imo .
robi7aami godaayyo wozanappe goynnanawu koyibeenna gishshawu , iitabaa oottiis .
robi7aami koyroppe wurssettaa gakkanaassi hanidobaynne a yeletaa maaray hananabaa yootiya shamaa7iyaa taarikiyaa maxaafaaninne iddoy be7ido ajjuutaa maxaafan xaafetti uttiis . robi7aaminne iyorbbaami ubba wode olettiiddi de7idosona .
robi7aami hayqqidi , ba mayzzan gayttiis; i daawita kataman moogettiis . a sohuwan a na7ay abiiyi kawotiis .
kawoy iyorbbaami kawotido tammanne hosppuntta layttan abiiyi yihudan kawotiis .
abiiyi yerusalaamen heezzu laytta kawotiis . a aayee sunttay mikaayo; mikaaya gib77appe yiida uri7eela na7iyo . abiiyinne iyorbbaami olettiiddi de7idosona .
abiiyi doorettida oyddu xeetu sha7u mino olanchchata ekkidi , olanawu kiyiis; kiyin iyorbbaamikka doorettida hosppun xeetu sha7u mino olanchchata ekkidi , abiiyaara olettanawu kiyiis .
hegaappe guyyiyan , abiiyi efireema gezziyan de7iya xamarayma giyo deriyaa huuphiyan eqqidi , hagaadan yaagiis; &quot; inttenoo , iyorbbaamaanne israa7eela asatoo , ubbaykka taani giyoobaa siyite !
goday israa7eela xoossay daawitinne a zerettay israa7eela bolli merinawu kawotanaadan , daawitaara i laamettenna maachchaa maacettidoogaa intte erekketiiyye ?
shin daawita na7aa solomona ashkkaray , nabaaxa na7ay iyorbbaami denddidi , ba godaa bolli makkaliis .
robi7aami yelaganne lammachcha gididi , etaara eqettanawu danddayenna wode , pattenna shufuro asati iyorbbaamakko shiiqidi , solomona na7aa robi7aama bolli minnidosona .
&quot; ha77ikka goday daawita zerettatuyyo immido kawotettaara intte gaaddetanawu qoppeeta . intte hegaa qoppidoogee intte keehippe cora asa gidiyo gishshaassanne intteyyo xoossata gidana mala , iyorbbaami worqqaappe merissido marati inttenaara de7iyo gishshaassa .
aaroona zare gididi , godaassi oottiya qeesetanne leewata intte yedettideta . yedettidi hara biittaa asay oottiyoogaadan intteyyo hara qeeseta sunttideta . bana dummayanawu issi mirgguwaanne laappun dorssa orggeta ekkidi yiya ooninne worddo xoossatuyyo qeese gidana .
&quot; shin nuna gidikko , goday nu xoossaa; nuuni a aggibookko . aaroona zare gididi godaassi oottiya qeeseti nuuyyo de7oosona; qassi leewati eta maaddoosona .
eti ubba gallassi maalladonne omarssi godaayyo xuuggiyo yarshshuwaa yarshshoosonanne sawiya ixaanaa cuwayoosona . godaa sinttan wottiyo oyttaa geeshsha xaraphpheezan wottosona . omarssi omarssi poo7issanaadan worqqaappe oottido xomppeta wottiyo ballan wottidi giigissoosona . ayssi giikko , nuuni godaa nu xoossaa azazuwaa naagoos; shin intte a aggideta .
be7ite , xoossay nunaara de7ees; i nuna kaalettiyaagaa . olaa xurumbbaa punniya a qeesetikka nunaara de7oosona; nuuni inttenaara olaa doommanawu xurumbbaakka eti punnana . israa7eela asawu , godaara intte aawatu xoossaara olettoppite ! ayssi giikko , intte a xoonanawu danddayekketa &quot; yaagiis .
i haasayishin , iyorbbaami ba olanchchatuppe issi citaa etappe guyyeera zuggidi naagana mala yeddiis . israa7eela olanchchati yihudaa olanchchatu sinttan de7iyo wode , zuggidi naagiya olanchchati etappe guyyeera de7oosona .
yihudaa olanchchati guyye simmi xeelliyo wode , eta olanawu yiidaageeti guyyeeranne sinttaara de7iyoogaa be7idosona . be7idi godaassi waassidosona; qeesetikka xurumbbaa punnidosona .
hegaappe guyyiyan , yihudaa olanchchati ola waasuwaa waassidosona . eti ola waasuwaa waassido wode , goday iyorbbaamanne israa7eela asaa ubbaa abiiya sinttaaninne yihudaa sinttan xooniis .
israa7eela olanchchati yihudaa olanchchatu sinttaappe baqatin , xoossay eta yihudaa olanchchatu kushiyan aattidi immiis .
abiiyinne a olanchchati eta suppu oottidi wurssidosona; yaatin , ichchashu xeetu sha7u doorettida israa7eela olanchchati hayqqidosona .
israa7eela asay he wode xoonettiis; yihudaa asay godan , bantta aawatu xoossan ammanettido gishshawu , eta xoonidosona .
abiiyi iyorbbaama yedettidi , appe beeteele katamaa , yishaana katamaanne efiroona katamaa eta moottatuura oyqqiis .
abiiyi de7ido layttan ubban iyorbbaami simmidi minnibeenna . goday iyorbbaama dechchin hayqqiis .
shin abiiyi minni minni biis . abiiyi tammanne oyddu maccaasaa ekkidi , laatamanne naa77u attuma naatanne tammanne usuppun macca naata yeliis .
abiiyi oottido harabay , i hanidobaynne i giidobay ubbay hananabaa yootiya iddo taarikiyaa maxaafan xaafetti uttiis .
abiiyi hayqqidi , ba mayzzan gayttiis; daawita kataman a moogidosona . a sohuwan a na7ay asi kawotiis . i kawotido wode biittay tammu laytta woppaa demmiis .
asi godaa ba xoossaa sinttan lo77obaanne suurebaa oottiis .
asi allaga xoossatuyyo yarshshiyo sohotanne goynniyo xoqqa sohuwaa xayssiis . goynnanawu shuchchaappe oottido tuussatakka mentterettiis; asheero giyo xoossee misiletakka qanxxeretti oliis .
yihudaa asay godaa bantta aawatu xoossaa koyanaadaaninne a higgiyaanne a azazuwaa naaganaadan asi azaziis .
qassi goynniyo xoqqa sohotanne ixaanaa cuwayiyo sohota yihudaa katamaa ubbaappe xayssiis . xayssin a kawotettaa layttan biittay woppaa demmiis .
kawoy asi yihudan de7iya katamatussi qatota medhdhiis . goday a shemppissido gishshawu , biittaykka shemppiis; he layttatun aara ooninne olettibeenna .
asi yihudaa asaa hagaadan yaagiis; &quot; ane nuuni ha katamata keexxoos; keexxidi eta yuushuwan miixata medhdhoos . medhdhidi eta bolli adussa gimbbeta , penggetanne penggeta gorddiyo hiraqota kessoos . nuuni godaa nu xoossaa koyido gishshawu , biittay ha77ikka nuussa . nuuni a koyida; i nuuyyo ubba baggaara woppaa immiis &quot; yaagiis . hegaa gishshawu , eti katamata keexxidi polidosona .
asayyo wogga gonddalletanne toorata oyqqiya heezzu xeetu sha7u olanchchati yihudaa zariyaappe de7oosona; qassi qeeri gonddalleta oyqqiyaageetinne wonddafiyaa dukkiyaageeti naa77u xeetanne hosppun tammu sha7u olanchchati biniyaama zariyaappe de7oosona . hageeti ubbaykka mino asata .
zeraaha giyo issi toophphiyaa asi issi miiloone olanchchatanne heezzu xeetu paraa gaareta ekkidi , yihudaa olanawu yiidi , mareesha gakkiis .
gakkin asikka aara olettanawu kiyiis; kiyidi ba olanchchata mareesha matan de7iya xafaata wombban salppissiis .
hegaappe guyyiyan , asi godaa ba xoossaa woossidi , &quot; abeet godawu , wolqqi baynna olanchchati wolqqaama olanchchata xoonanaadan maaddiyay neeppe attin , haray baawa ! abeet godawu , nu xoossawu , nuuni nenan ammanettidi , ha cora olanchchatuura ne sunttan olettanawu yiido gishshawu , neeni nuna maadda . abeet godawu , neeni nu xoossaa; nena asi xoonenna &quot; yaagiis .
hegaa gishshawu , goday asa sinttaaninne yihudaa olanchchatu sinttan toophphiyaa olanchchata shociis; shocin toophphiyaa olanchchati baqatidosona .
asinne aara de7iya asay eta garaara gakkanaassi yedettidosona . toophphiyaa olanchchatuppe daroy hayqqido gishshawu , eti simmidi minnanawunne olettanawu danddayibookkona . hegaadan hanidi , toophphiyaa olanchchati godaaninne a olanchchatun xoonettidosona . kawuwaa asa olanchchatikka darobaa omooddidosona .
hegaa heeran de7iya asay goday oottidobaa be7idi , daro dagammiis . asa olanchchatikka garaara yuushuwan de7iya katamata ubbaa bonqqidi xayssidosona .
qassi mehiyaa heemmiyaageetu moottata olidi , daro dorssaa , deeshshaanne gaameelaa di7idi , yerusalaame simmidosona .
odeeda na7aa azaariyaasa bolli xoossaa ayyaanay wodhdhiis;
wodhdhin asaara gayttanawu biidi , hagaadan yaagiis; &quot; asaa , neeni , yihudaa asaynne biniyaama asay ubbay siyite ! intte godaara issippe de7iyo keena ubban ikka inttenaara de7ees . intte a koyikko , i intteyyo beettana; shin intte a aggikko , ikka inttena aggana .
israa7eela asay tumu xoossay , tamaarissiya qeeseenne higgee baynnan daro wodiyaa de7iis .
shin banttana metoy gakkido wode , eti godaakko , israa7eela xoossaakko simmidi , a koyidosona; koyin i etawu beettiis .
he wodiyan kare kiyiyaagawunne soo geliyaagawu sarotettay baawa; ayssi giikko , biittaa ubbaa bollan de7iya asay daro shabbarettees .
xoossay eta dumma dumma metuwan yeggido gishshawu , deree deriyaa , katamaykka katamaa un77ettees .
shin intte minnite; laafoppite ! ayssi giikko , intte oottido oosuwawu woytoy de7ees &quot; yaagiis .
odeeda na7ay hananabaa yootiya azaariyaasi odido qaalaa siyido wode , asi minniis . asi yihudaanne biniyaama biittatu ubbaappenne efireema gezziyan i omooddidi oyqqido katamatuppe sheneyiya eeqa misileta xayssiis . hegaappe guyyiyan , godaa beeta maqidasiyaa sinttan de7iya godaayyo yarshshiyoosaakka bottokoniis .
goday a xoossay aara de7iyoogaa be7ido gishshawu , daro asay israa7eelappe akko yiis; yihudaa asaanne biniyaama asaa ubbaa , etaara de7iya efireema zareta , minaase zaretanne simoona zareta asi shiishshiis .
asi kawotido tammanne ichchashantto layttan , heezzantto aginan he asay yerusalaamen shiiqiis .
he gallassi omooddi ehiidobaappe laappun xeetu korimatanne laappun sha7u dorssata godaayyo yarshshidosona .
godaa bantta aawatu xoossaa bantta kumetta wozanaaninne bantta kumetta shemppuwan koyanawu qaalaa gelidosona .
&quot; godaa israa7eela xoossaa koyenna asi , guutta gidin gita gidin , attuma gidin macca gidin , hayqqo &quot; giidi maacettidosona .
hegaa bollankka malkkataanne xurumbbaa punniiddi , bantta qaalaa xoqqu oottidi , godaassi caaqqidosona .
yihudaa asay ubbay bantta kumetta wozanan ha caaquwaa caaqqido gishshawu , ufayttidosona . ayssi giikko , godaa eti laamotidi koyin , i etawu beettiis . goday etayyo ubba baggaarakka woppaa immiis .
kawoy asi ba aawaa aayyiyaa maa7ika asheero giyo xoosseessi sheneyiya eeqaa misiliyaa medhdhido gishshawu , kawuwaa aayyiyo a geetettiyo bonchchuwaappe o diggiis . asi he eeqaa misiliyaa qanxxeretti suuppayidi , qediroona zanggaaran xuuggiis .
goynniyo xoqqa sohota asi israa7eela biittaappe xayssennan aggikkonne , i ba de7ido laytta ubban godaayyo wozanappe ammanettiya asa gididi de7iis .
inne a aaway godaayyo dummayi wottido biraanne worqqaa hara miishshata ehiidi , xoossaa beeta maqidasiyaa giddon wottiis .
asi kawotido hasttamanne ichchashantto laytti gakkanaassi oli baawa .
asi kawotido hasttamanne usuppuntta layttan israa7eela kawoy baa7ishi yihudaa bolli woraajjiis; woraajjidi yihudaa kawuwaa asakko ooninne gelennaadaaninne kiyennaadan teqqanawu raama katamaa yuushuwaa minttidi gimbbiis .
hegaa gaasuwan kawoy asi godaa beeta maqidasiyaanne ba kawo keettaa buquraa minjjiyoosaappe worqqaanne biraa ekkiis .
ekkidi damasqqo kataman de7iya sooriyaa kawuwaa benihadaadayyo hagaadan yaagidi yeddiis; &quot; kase ta aawaaranne ne aawaara maacettidoogaadan , ane tanaaranne nenaara maacettoos . be7a , taani neeyyo biraanne worqqaa yeddaas . israa7eela kawoy baa7ishi ba olanchchata ta biittaappe kessana mala , neeni kase aara maacettido maachchaa kola &quot; yaagiis .
yaagin benihadaadi kawoy asi giidoogaa maayidi , ba ola gadaawata israa7eela katamata olanawu yeddiis . yeddin eti iyoona , daananne aabeeli-beetimaa7ika geetettiya katamatanne nifttaaleema biittan de7iya miishshaa minjjiyo katamata ubbaa xoonidosona .
baa7ishi hegaa siyidi , raama katamaa gimbbiyoogaa aggi bayiis .
hegaappe guyyiyan , kawoy asi yihudaa asaa ubbaa shiishshiis; shiishshin asay baa7ishi kase yan go7ettiyo shuchchaanne mittaa raamappe miyyidosona . miyyin i gebaa7anne mixiphpha geetettiya katamata an minttidi gimbbiis .
he wode hananabaa yootiya hanaani yihudaa kawuwaa asakko yiidi , &quot; neeni sooriyaa kawuwan ammanettada , godan , ne xoossan , ammanettabeenna gishshawu , sooriyaa kawuwaa olanchchati ne kushiyaappe kessi ekkidosona .
toophphiyaa asatinne liibiyaa asati , cora paraa gaaretinne parati de7iyo daro olanchchata gidokkonaayye ? shin neeni godan ammanettido gishshawu , goday eta ne kushiyan aatti immiis .
ayssi giikko , ba kumetta wozanaappe godan ammanettiya asa minttettanawu godaa ayfee sa7aa bollan ubbasaa xeellees . neeni ha yohuwan eeyyadasa; hegaa gishshawu , hachchippe doommin , neeppe oli shaahettenna &quot; yaagiis .
yaagin asi hananabaa yootiyaagaa bolli daro hanqqettiis; hanqqettidi qasho keettan yeggiis . qassi asi he wode asaappe amaridaagaa wayssiis .
asi oottidobay koyroppe wurssettaa gakkanaassi yihudaa kawotunne israa7eela kawotu taarikiyaa maxaafan xaafetti uttiis .
asi kawotido hasttamanne uddufuntta layttan tohuwaa sakettiis; awu sahoy keehi darikkokka , i aakimeta koyiisippe attin , godaa koyibeenna .
asi ba kawotido oytamanne isiinintta layttan hayqqidi , ba mayzzan gayttiis .
eti a ahaa duufuwan dumma dumma shittoynne sawoy de7iyo arssaa bolli wottidosona . eti a bonchchuwawu daro mittaa dooridi , tamaa eettidi , daroppe yeekkidosona . asi baayyo daawita kataman shuchchaa woocidi giigissido duufuwan a moogidosona .
asa na7ay yoosaafixi a sohuwan kawotiis; yoosaafixi israa7eela olanawu bana minttiis .
gimbbetti uttida yihudaa katamatu ubban olanchchata wottiis; qassi yihudaa biittaaninne a aaway asi omooddido efireema biittaa katamatun olanchchatu qatuwaa medhdhiis .
goday yoosaafixa anjjiis; ayssi giikko , a aaway koyro kawo gidido wode , godaassi ammanettidoogaadan , ikka ammanettiis .
ammanettidi ba7aala eeqa misiliyaayyo goynnennan ixxiis . yoosaafixi ba aawaa ogiyan hemettidi , godaa azazuwaa poliis . i israa7eela kawoti oottido iita oosuwaa oottibeenna .
hegaa gishshawu , goday a yihudaa kawotettan mintti essiis . yihudaa asay ubbay yoosaafixayyo imuwaa ehiidosona; yaatin , i keehippe duretiisinne bonchchettiis .
yoosaafixi godaassi wozanappe oottiya asa gidiis . hegaa bollankka goynniyo xoqqa sohotanne asheero giyo xoossee eeqa misileta yihudaa biittaappe xayssiis .
yoosaafixi ba kawotido heezzantto laytti yihudaa katamatun tamaarissanaadan ba oosanchchata benihayla , obaadiyaa , zakkaariyaasa nataani7eelanne mikaaya kiittiis .
qassi etaara issippe leewata shamaa7iyaa , nataaniyaa , zabaadiyaa , asaaheela , shamiraamoota , yonaataana , adooniyaa , xoobbiyaanne xobaadooniyaa yeddiis; qassikka qeeseta elishamaa7anne yoraama etaara issippe kiittiis .
eti ubbay godaa higgiyaa maxaafaa banttanaara ekkidi , yihudaa biittan de7iya katamata ubbaa biidi , yan asaa tamaarissidosona .
yihudaa biittaa yuushuwan de7iya kawotettata ubbaa goday yashissin , eti yoosaafixaara olettibookkona .
pilisxxeema asatuppe aramidaageeti imuwaanne biraa giiraa yoosaafixayyo ehiidosona; qassi arabatikka ayyo laappun sha7anne laappun xeetu dorssa orggetanne laappun sha7anne laappun xeetu deeshsha orggeta ehiidosona .
hegaa gishshawu , yoosaafixi keehippe minni minni biis . i yihudan qatotanne minjjiyoobaa wottiyo katamata keexxiis .
keexxidi i he katamatun darobaa minjjiis . yerusalaamen ayyo mino olanchchati de7oosona .
eti bantta aawatu keettan keettan hagaappe kaallidi xaafettidosona . yihudaa zariyaappe shaalaqay adinaaha; aara 300,000 mino olanchchati de7oosona .
adinaaha kaallidi de7iya halaqay yohanaana; aara 280,000 mino olanchchati de7oosona .
godaassi ba sheniyan kiyida amaasaayi a kaallidi de7iya heezzantto halaqa; i ziikira na7aa . amaasaayaara 200,000 mino olanchchati de7oosona .
biniyaama zariyaappe halaqay mino olanchchaa eliyadaa7a; aara wonddafiyaanne gonddalliyaa oyqqiya 200,000 olanchchati de7oosona .
eliyadaa7a kaallidi de7iya halaqay yihozabaada; aara olaa baanawu gixxida 180,000 olanchchati de7oosona .
ha ubba olanchchati kawuwaayyo yerusalaamen oottidaageeta; hageetu qooday yihudan de7iya gimbbettida katamatun ubban kawoy wottido olanchchata gujjenna .
yoosaafixi keehippe duretiisinne bonchchettiis; qassi akaabaarakka bollotiis .
amarida layttaappe guyyiyan , yoosaafixi akaaba be7anawu samaariyaa biis . bin akaabi assinne aara issippe de7iya asaassi daro dorssatanne boorata shukkiis . yaatidi yoosaafixi gala7aaden de7iya raamoota giyo katamaa olanawu banaara baanaadan mayzziis .
israa7eela kawoy akaabi yihudaa kawuwaa yoosaafixa , &quot; gala7aaden de7iya raamoota olanawu tanaara buutee ? &quot; yaagidi oychchiis . oychchin yoosaafixi , &quot; ee , neeni olaa baanawu giigiyo wode awudenne taani giigana . ta olanchchati ne olanchchatu mala; nuuni nenaara olanawu baana &quot; yaagiis .
qassikka yoosaafixi israa7eela kawuwaa , &quot; gidikkonne , neeni kasetada godaa oychcha &quot; yaagiis .
yaagin israa7eela kawoy hananabaa yootiya oyddu xeetu asata shiishshidi , &quot; taani gala7aaden de7iya raamoota katamaa olanawu booyye booppoo ? &quot; yaagidi eta oychchiis . oychchin eti , &quot; ba; ayssi giikko , xoossay he katamaa kawuwaa kushiyan aattidi immana &quot; yaagidosona .
shin yoosaafixi , &quot; nuuni godaa oychchanawu danddayiyo hananabaa yootiya hara asi hagan baawee ? &quot; yaagiis .
yaagin israa7eela kawoy yoosaafixassi zaaridi , &quot; nuuni a baggaara godaa oychchanawu danddayiyo issi hara bitanee de7ees; i yimila na7aa mikaaya . shin taani a ixxays; ayssi giikko , i ubba wodekka tabaa iitabaa yooteesippe attin , lo77obaa yooti erenna &quot; yaagiis . yaagin yoosaafixi , &quot; kawoy hegaadan gooppo ! &quot; yaagiis .
hegaappe guyyiyan , israa7eela kawoy ba oosanchchatuppe issuwaa xeesidi , &quot; yimila na7aa mikaaya eesuwan ekkada ya &quot; yaagiis .
israa7eela kawoynne yihudaa kawoy yoosaafixi , bantta kawotaa maayuwaa maayidi , samaariyaa katamaa geliyo penggiyan bantta kawotaa araatan uttidosona; uttin hananabaa yootiya ubbati eta sinttan hananabaa yootoosona .
etappe issoy , kanaa7ina na7ay xidiqee birataappe kaceta giigissidi , akaaba , &quot; goday hagaadan yaagees; sooreti xayana gakkanaashin , neeni eta ha kacetun qaycana yaagees &quot; yaagiis .
hananabaa yootiya hara ubbatikka , &quot; gala7aaden de7iya raamoota katamaa ba; baada ola; oladakka xoona . ayssi giikko , goday he katamaa kawuwaa kushiyan aattidi immana &quot; yaagidi yootidosona .
hegaappe guyyiyan , mikaaya xeesanawu kiitetti biida bitanee a , &quot; be7a , hananabaa yootiya ubbati issi doona gididi , kawoy ha olaa xoonana yaagidi yootidosona . hegaa gishshawu , hayyanaa ne odoykka etappe issuwaagaa mala gido; neenikka lo77obaa oda &quot; yaagiis .
shin mikaayi he bitaniyaa , &quot; goday ero ! ta xoossay yootiyoobaa taani yootana &quot; yaagiis .
mikaayi kawuwaakko yiido wode , kawoy a , &quot; mikaayaa , nuuni gala7aaden de7iya raamoota olanawu boniiyye boopponii ? &quot; yaagidi oychchiis . oychchin mikaayi kawuwaa , &quot; ba; baada ola; oladakka xoona . ayssi giikko , eti ne kushiyan aadhdhi imettana &quot; yaagiis .
yaagin kawoy a , &quot; neeni godaa sunttan tumaappe attin , harabaa taayyo odennaadan taani nena aapputoo caaqettanawu koshshii ? &quot; yaagiis .
yaagin i , &quot; israa7eela olanchchati ubbay henttanchchi baynna dorssaadan deriyan laalettidaageeta taani be7aas . goday eta , hageetuyyo godi baawa . eti ubbaykka bantta soo bantta soo saro boona yaagees &quot; yaagiis .
yaatin , israa7eela kawoy yoosaafixa , &quot; i tabaa iitabaa yooteesippe attin , lo77obaa yooti erenna gaada taani neeyyo yootabeykkinaa ? &quot; yaagiis .
mikaayi gujjidikka hagaadan yaagiis; &quot; simmi goday giyoobaa siya ! goday ba kawotaa araatan uttin , saluwaa olanchchati ubbay a ushachchaaranne a haddirssaara eqqidaageeta taani be7aas .
goday , israa7eela kawoy akaabi gala7aaden de7iya raamoota katamaa biidi , yan hayqqanaadan a balettanay oonee ? yaagiis . yaagin issoy hagaadan giyo wode , haray qassi hegaadan giis .
hegaappe guyyiyan , ayyaanay kiyidi godaa sinttan eqqidi , taani a balettana yaagiis . &quot; yaagin goday , waata balettuutee ? yaagiis .
&quot; yaagin ayyaanay , taani kiyada baada , ayyo hananabaa yootiyaageetu ubbatu doonan worddotiya ayyaana gidana yaagiis . &quot; yaagin goday , ee , neeni a balettana; neeyyo hegee hanana . ba; baada baletta yaagiis &quot; yaagiis .
qassikka i , &quot; hegaa gishshawu , goday neeyyo hananabaa yootiyaageetu hageetu doonan worddotiya ayyaanaa wottiis; ayssi giikko , goday ne bolli bashshaa ehaanawu qachchiis &quot; yaagiis .
hegaappe guyyiyan , kanaa7ina na7ay xidiqee shiiqidi , mikaaya qinxxalliyaa baqqiis . baqqidi , &quot; godaa ayyaanay ta achchappe waanidi neeyyo odanawu biidee ? &quot; yaagiis .
yaagin mikaayi a , &quot; neeni qosettanawu qol77o geliyo gallassi hegaa demmana &quot; yaagiis .
hegaappe guyyiyan , israa7eela kawoy ba olanchchatuppe issuwaa azaziiddi , &quot; mikaaya oyqqa; oyqqada katamaa haariya amoonayyoonne ta na7aa yo7aashayyo efaada imma .
immada eta , kawoy inttena &quot; ha bitaniyaa qasho keettan qachchite . qachchidi taani saro simmana gakkanaashin , qii oyttappenne haattappe harabaa aybanne ayyo immoppite &quot; yaagees yaaga &quot; yaagiis .
yaagin mikaayi a , &quot; tumu neeni saro simmiyaabaa gidikko , goday tanan haasayibeenna &quot; yaagiis . qassikka mikaayi , &quot; asawu ubbawu , taani yootidobaa akeekite &quot; yaagiis .
hegaappe guyyiyan , israa7eela kawoynne yihudaa kawoy yoosaafixi gala7aaden de7iya raamoota katamaa biidosona .
israa7eela kawoy yoosaafixa , &quot; taani ta maayuwaa laammada , hara asa malatada , olawu gelana; shin neeni ne kawo maayuwaa maaya &quot; yaagiis . yaagidi israa7eela kawoy ba maayuwaa laammidi , hara asa milatidi olawu geliis .
sooriyaa kawoy ba paraa gaareta azaziya asata , &quot; gitatin guuxxin , hara asa oonaarakka olettoppite; israa7eela kawuwaa xalaalaara olettite &quot; yaagidi azaziis .
paraa gaareta azaziyaageeti yoosaafixa be7ido wode , &quot; hagee israa7eela kawuwaa &quot; yaagidosona . yaagidi aara olettanawu simmidosona . simmin yoosaafixi waassiis; waassin goday xoossay a maaddidi , eta guyye zaariis .
paraa gaareta azaziyaageeti i israa7eela kawuwaa gidennaagaa be7idi , a yedettiyoogaa aggiigidosona .
issi bitanee coo ba wonddafiyaa olanchchatu bolli dukkidi , israa7eela kawuwaa olaa maayoy gayttiyo kayyiyaara caddiis . caddin kawoy ba gaariyaa laaggiya bitaniyaa , &quot; gaariyaa guyye zaarada , tana olaa giddoppe kessa . ayssi giikko , taani iita cachchaa cadettaychchaas &quot; yaagiis .
he gallassi olay suulliyo wode , israa7eela kawoy akaabi ba paraa gaariyaa giddon zemppidi , omarssi gakkanaashin , sooretu sinttan takkiis . takkidi away wullido wode , i hayqqi bayiis .
hegaappe guyyiyan , kawoy yoosaafixi ba soo yerusalaame saro simmiis .
simmin hananabaa yootiya hanaana na7ay yeehu aara gayttanawu kiyidi , kawuwaa yoosaafixa , &quot; neeni iitata maaddanawu woykko godaa ixxiyaageeta siiqanawu bessii ? hegaa gishshawu , godaa hanqqoy ne bolli yiis .
gidikkonne , asheero giyo eeqee misileta biittaappe diggido gishshawunne xoossaa koyanawu ne wozanaa giigissido gishshawu , neeni lo77obaa oottadasa &quot; yaagiis .
yoosaafixi yerusalaamen de7iis . qassi yoosaafixi berssaabehappe doommidi , efireema gezziyaa gakkanaashin , asaa giddon yuuyidi , godaakko , eta aawatu xoossaakko , eta zaariis .
yihudaa biittan de7iya gimbbettida katamatu ubban daannata sunttiis .
sunttidi i daannatuyyo , &quot; intte oottiyooban inttena erite . ayssi giikko , intte asayyo pirddekketa; godaayyo pirddeeta . intte pirddiyo wode , i inttenaara de7ees .
ha77ikka intte godaayyo yayyite; intte oottiyooban inttena erite . ayssi giikko , godaa nu xoossaa matan naaqoy , asa sinttaa xeellidi maaddiyoogeenne mattaayiyaa miyoogee baawa &quot; yaagiis .
godaa higgiyaa kanttiyoogaanne asaa giddon denddiya yohuwaa pirddanaadan leewatuppe , qeesetuppenne israa7eela asaa aawatu keettaa halaqatuppe amarida asata yoosaafixi yerusalaamen sunttiis .
hegaappe guyyiyan , yoosaafixi eta hagaadan yaagidi azaziis; &quot; godaassi yayyidi , ammanettiyoogaaninne kumetta wozanan oottite .
bantta kataman de7iya intte ishantti shemppo yoho , woykko higgebaa , woykko azazobaa , woykko awaajobaa , woykko pirddabaa inttekko ehiikko , eti godaa sinttan mooranchcha gidennaadaaninne a hanqqoy intte bollinne intte ishanttu bolli yeennaadan eta seerite . intte eta seerikko , intte intte huuphiyawu mooranchcha gidekketa .
godaa bagga yoho ubbaayyo aawatiyaagee qeesetu halaqaa amaariyaa; qassi kawuwaa bagga yoho ubbaayyo aawatiyaagee yihudaa zaretu halaqaa isimaa7eela na7aa zabaadiyaa . leewati intte sinttan halaqa gidana . intte minnidi oottite . suurebaa haniyaageetuura goday issippe gido &quot; yaagiis .
hegaappe guyyiyan , moo7aabatinne amoonati qassi etaara issippe ma7uunati yoosaafixa bolli woraajjidosona .
yaatin , amarida asati yiidi yoosaafixayyo , &quot; maxine abbaappe hefinttaara de7iya sooriyaappe daro olanchchati nena olanawu yiidosona . be7a , eti haxaaxooni-taamaaran de7oosona &quot; yaagidi yootidosona . haxaaxooni-taamaari enggaadayyo harantto sunttaa .
yaatin , yoosaafixi yayyidi , godaa oychchanawu ba qofaa qachchiis; qachchidi yihudaa biittan ubban xoomaa awaajjiis .
awaajjin yihudaa asay ubbay godaappe maaduwaa koyanawu issippe shiiqiis; eti godaappe maaduwaa koyanawu yihudaa katamatu ubbaappe yiidosona .
yin yoosaafixi yihudaanne yerusalaame yaa7aa giddon , godaa beeta maqidasiyan de7iya ooratta dabaabaa sinttan eqqiis .
eqqidi hagaadan yaagiis , &quot; abeet godawu , nu aawatu xoossawu , saluwan de7iya xoossay nena ! sa7an de7iya kawotettata ubbaa haariyaagee nena ! gitatettaynne wolqqay ne kushiyan de7iyo gishshawu , nenaara eqettanawu danddayidabi baawa .
abeet nu xoossawu , kase ha biittan de7iyaageeta ne asaa israa7eela sinttaappe yedettada , ne siiquwaa abrahaama zerettatuyyo merinawu immiday nena !
eti ha biittan de7idosona; eti hagan ne sunttaayyo beeta maqidasiyaa keexxidi ,
nu bolli iitabay , woy olay , woy boshay , woykko koshay yiyaakko , nuuni ne sunttay de7iyo ha beeta maqidasiyaa sinttaaninne ne sinttan eqqidi , nu metuwan neekko waassana . neeni nu waasuwaa siyada , nuna ashshana yaagidosona .
&quot; ha77ikka amoonati , moo7aabatinne eedoomati nu bolli woraajjidosona . beni nu aawati gibxxeppe kiyido wode , neeni eta he biittata gelennaadan diggadasa; hegaa gishshawu , nu aawati he biittatun yuuyidi aadhdhidosonappe attin , eta xayssibookkona .
nuuni oottidobawu eti nuuyyo zaaridobaa be7a . neeni nuuyyo immido laata biittaappe eti nuna yedettanawu yiidosona .
abeet nu xoossawu , neeni eta bolli pirddikkii ? ayssi giikko , nuna olanawu yiida ha daro olanchchatuura olettanawu nuuyyo wolqqi baawa . nuuni oottanabaakka erokko; shin nu ayfeti nena xeelloosona &quot; yaagiis .
yihudaa asay ubbay bantta yiira naatuura , bantta maccaasatuuranne bantta naatuura issippe gididi , godaa sinttan eqqidosona .
hegaappe guyyiyan , zakkaariyaasa na7ay yahaazi7eeli yaa7aa giddon eqqidaashin , godaa ayyaanay a bolli wodhdhiis . zakkaariyaasi banaaya na7aa; banaayi yi7i7eela na7aa; yi7i7eeli mataaniyaa na7aa; mataanee leewa zarenne asaafa yara .
godaa ayyaanay yahaazi7eela bolli wodhdhin , hagaadan yaagiis; &quot; kawuwawu yoosaafixaa , yihudaaninne yerusalaamen de7iya asawu , ubbaykka siyite ! goday inttena hagaadan yaagees; ha daro olanchchatu gaasuwan yayyoppitenne dagammoppite . ayssi giikko , olay xoossaagaappe attin , intteegaa gidenna .
intte wontto eta bolli kiyite . kiyidi xiixa giyo pudettan yiru7eela bazzuwan de7iya zanggaaraa wurssettan intte eta demmana .
ha olaa olettiyaageeti inttena gidekketa . intte sohuwaa sohuwaa oyqqi eqqidi , goday inttena ashshiyoogaa be7eeta yaagees . yihudaa asawu , yerusalaame asawu , yayyoppitenne dagammoppite ! etaara olettanawu wontto kiyite . goday inttenaara gidana &quot; yaagiis .
yoosaafixi som77uwaa sa7aa gattidi goynniis; hegaadankka , yihudaa asay ubbaynne yerusalaamen de7iya asay ubbay godaa sinttan kunddidi , godaayyo goynnidosona .
qahaata yaraappenne qoraaha yaraappe amarida leewati eqqidi , bantta qaalaa xoqqu oottidi , godaa israa7eela xoossaa galatidosona .
eti maallado guuran denddidi , taqo7a bazzuwaa baanawu kiyidosona; eti kiyido wode yoosaafixi denddi eqqidi , &quot; yihudaaninne yerusalaamen de7iya asawu , taani giyoogaa siyite . godan , intte xoossan , ammanettite; intte minnana . qassi hananabaa yootiyaageetun ammanettite; yoho ubbi intteyyo injjetana &quot; yaagiis .
yoosaafixi asaara zorettidoogaappe guyyiyan , mazamuriyaa yexxiyaageetanne godaa galatiyaageeta sunttiis . sunttin eti ba7aala gallassa maayuwaa maayidi , olanchchatu sinttaara kanttiiddi , &quot; godaa galatite ! aggenna a siiqoy merinaagaa &quot; yaagi yaagidi yexxanaadan azaziis .
eti mazamuriyaa yexxiyoogaanne galatiyoogaa doommido wode , yihudaa olanawu yiida amoonatu bolli , moo7aabatu bollinne eedoomatu bolli goday shabbirssaa yeddiis .
yeddin amoonatinne moo7aabati eedoomatu bolli denddidi , eta muleera xayssidosona . eti eedoomata xayssidoogaappe guyyiyan , bantta giddon issoy issuwaa xayssidosona .
yihudaa asay bazzuwan de7iya wochchiyo sohuwaa yiido wode , bantta morkketi de7iyo sohuwaa xeellidosona; xeellidi eta ahay biittan zin77idaagaa be7idosona . etappe issi asinne kessi ekkidi bibeenna .
hegaappe guyyiyan , yoosaafixinne a asay omooduwaa ekkanawu biidi , daro meheta , shinqqeta , ola miishshata , maayotanne hara al77o miishshata demmidosona . shin omoodo ubbabaa tookki efaanawu danddayibookkona . omooddidobay keehippe daro gidido gishshawu , hegaa shiishshanawu heezzu gallassaa ekkiis .
hegaappe guyyiyan , eti oyddantto gallassi beraaka wombbaa giyoosan shiiqidosona; shiiqidi he sohuwan godaa galatidosona . hegaa gishshawu , eti he sohuwaa galataa wombbaa yaagidi sunttidosona .
hegaappe guyyiyan , yihudaa asay ubbaynne yerusalaame asay ubbay , yoosaafixi kaalettin , ufayssan yerusalaame simmiis .
eti yerusalaame gakkidi , diittaara , maazinqqiyaaranne xurumbbaara godaa beeta maqidasiyaa gelidosona .
israa7eela morkketa goday olidoogaa biittan de7iya kawotettati ubbay siyido wode , eti xoossaayyo yayyidosona .
yaatidi xoossay yoosaafixayyo ubba baggaara shemppuwaa immido gishshawu , a kawotettay sarotettaa demmiis .
yoosaafixi yihudan kawotiyo wode , a layttay hasttamanne ichchasha; i yerusalaamen laatamanne ichchashu laytta kawotiis . a aayyiyaa shiiliha na7iyo azuubo geetettawusu .
yoosaafixi ba aawaa asa ogiyan hemettiis; i he ogiyaappe sher77i gibeenna; godaa sinttan i suurebaa oottiis .
gidikkonne , goynniyo xoqqa sohota xayssibeenna; asay biron ba kumetta wozanaappe ba mayzza aawatu xoossaakko simmibeenna .
yoosaafixi hanido harabay , koyroppe wurssettaa gakkanaassi israa7eela kawotu taarikiyaa maxaafan , hanaana na7aa yeehu taarikiyaa giddon xaafetti uttiis .
issi wode , yihudaa kawoy yoosaafixi iitabaa oottida israa7eela kawuwaa akaaziyaasaara issippetettaa oottiis .
yaatidi yoosaafixi aara zal77iyo gita markkabeta medhdhanawu maayiis . maayidi he markkabeta eexiyooni-gaabira kataman merissidosona .
hegaappe guyyiyan , mareeshappe yiida dodaawa na7ay el77eezari , &quot; neeni akaaziyaasaara issippetettaa oottido gishshawu , neeni oottido oosuwaa goday xayssana &quot; yaagidi , yoosaafixa bolli hananabaa yootiis . hegaa gishshawu , markkabeti meqqidosona; eti awanne baanawu danddayibookkona .
hegaappe guyyiyan , yoosaafixi hayqqidi , ba mayzzan gayttiis . daawita kataman ba mayzza aawatuura moogettiis . a sohuwan a na7ay yoraami kawotiis .
yoraama ishantti azaariyaasa , yihi7eela , zakkaariyaasa , azaariyaasa , mikaa7eelanne shafaaxiyaa; hageeti ubbay yihudaa kawuwaa yoosaafixa naata .
eta aaway yoosaafixi etayyo daro biraa , worqqaanne al77o miishshaa immiis; qassi gimbbettida yihudaa katamatakka immiis . shin yoraami ba aawawu bayra na7a gidiyo gishshawu , kawotettaa ayyo immiis .
yoraami ba aawaa kawotettaa ekkidi minnido wode , ba ishantta ubbatanne issi issi israa7eela halaqata bisuwan woriis .
yoraami kawotiyo wode , layttay ayyo hasttamanne naa77a; i yerusalaamen hosppun laytta kawotiis .
yoraami akaaba na7iyo ekkido gishshawu , akaaba so asay hemettidoogaadankka kase israa7eela kawotu ogiyan hemettiis; godaa sinttankka iitabaa oottiis .
gidikkonne , goday kase daawitaara maacettido maachchaa gishshawu , daawita zerettaa xayssanawu koyibeenna . daawita zerettay merinawu kawotanawu goday ufayssaa immi wottiis .
yoraami kawotido wode , eedooma asay yihudaa kawuwaa bolli makkalidi , banttawu kawuwaa kawoyidosona .
hegaa gishshawu , yoraami ba ola gadaawatuuranne ba paraa gaaretu ubbaara issippe eedooma biittaa olanawu biis; bin eedooma asay anne a paraa gaaretu halaqata dooddidosona . shin yoraaminne a asay qammi denddidi , doodaa kanttidi baqatidosona .
he wodeppe doommidi , hachchi gakkanaashin , eedooma asay yihudaa asaassi haarettibeenna . yoraami godaa ba aawatu xoossaa aggido gishshawu , liibina asay qassi he wode yihudaa kawuwaa bolli makkaliis .
yoraami qassi yihudaa gezziyan goynniyo xoqqa sohota giigissiis; giigissidi yerusalaamen de7iya asay shaaramuxanaadan oottiis; yihudaa asaakka balettiis .
hegaappe guyyiyan , hananabaa yootiya eelaasi yoraamayyo dabddaabbiyaa hagaadan yaagidi kiittiis; &quot; goday , ne mayzza aawaa daawita xoossay , neeni ne aawaa yoosaafixa ogiyan woykko yihudaa kawuwaa asa ogiyan hemettiyoogaa aggada ,
israa7eela kawotu ogiyan hemettadasa . akaaba so asay oottidoogaadan , yihudaaninne yerusalaamen de7iyaageeti shaaramuxanaadan oottadasa . qassikka neeppe kehiya , ne aawaa keettan de7iya ne ishantta woradasa .
hegaa gishshawu , goday ne asaa , ne naata , ne maccaasatanne neeyyo de7iya ubbabaa wolqqaama boshan shocana .
nena maracciyaa harggee oyqqin , neeyyo sahoy yaa goobi goobidi baana yaagees &quot; yaagiis .
hegaappe guyyiyan , goday pilisxxeematanne toophphiyaa matan de7iya arabata yoraama olanaadan denttettiis .
yaatin , eti yihudaa bolli woraajjidosona; woraajjidi kawo keettan de7iya miishshaa ubbaa , kawuwaa attuma naatanne a maccaasata omooddidosona . a naatu ubbaappe kaaluwaa akaaziyaasappe attin , hara issi na7inne ayyo attibeenna .
he ubbaappe guyyiyan , paxanawu danddayenna maracciyaa harggiyan yoraama goday shociis .
naa77u layttaa giddon harggee a bolli goobiis; goobin a maraccee kare kiyiis; yaatin , keehi sahettidi hayqqiis . a moogiyo wode asay kase a mayzza aawatuyyo oottidoogaadan , a bonchchuwawu mittaa dooridi , tamaa eettibeenna .
yoraami kawotiyo wode , layttay ayyo hasttamanne naa77a; i yerusalaamen hosppun laytta kawotiis . i hayqqiyo wode ooninne azzanibeenna . yoraami daawita kataman moogettiisippe attin , kawotu makkaanan moogettibeenna .
arabati yiidi yoraamayyo bayra naata ubbata worido gishshawu , yerusalaame asay yoraama na7aa ubbaappe kaaluwaa akaaziyaasa a sohuwan kawoyidosona . hegaa gishshawu , yoraama na7ay akaaziyaasi kawotaa doommiis .
akaaziyaasi kawotiyo wode , layttay ayyo oytamanne naa77a; i yerusalaamen issi laytta kawotiis . a aayee sunttay ataalo; a omirayyo na7aa na7iyo .
akaaziyaasi iitatettan baanaadan a aayyiyaa a zorido gishshawu , ikka akaaba so asaa ogiyan hemettiis .
a aaway hayqqidoogaappe guyyiyan , akaaba so asaykka a zoriyo gishshawu , akaaba so asaadan ikka godaa sinttan iitabaa oottiis . yaatidi a xayuwawu gaaso gididosona .
akaaziyaasi akaaba so asaa zoriyaa kaallidi , akaaba na7aa israa7eela kawuwaa yoraamaara issippe , sooriyaa kawuwaa hazaa7eela olanawu gala7aaden de7iya raamoota giyo katamaa biis . bin sooriyaa asati yoraama caddidosona .
sooriyaa kawuwaa hazaa7eelaara i olettiyo wode , sooriyaa asati a raamootan caddido cachchaa patti ekkanawu iziraa7eela katamaa simmiis . hegaappe guyyiyan , yoraama na7ay , yihudaa kawoy akaaziyaasi akaaba na7aa yoraama cadettidaagaa oychchanawu duge iziraa7eela katamaa biis .
akaaziyaasi yoraamakko biidoogee akaaziyaasawu hayqo gidanaadan xoossay oottiis . akaaziyaasi yoraama be7ishin , akaaba zariyaa xayssanaadan goday doorido nimisha na7aa yeeha mokkanawu naa77ay issippe kiyidosona .
yeehu akaaba zariyaa bolli pirddiyoogaa polido wode , yihudaa halaqatanne akaaziyaasa maaddiya a ishanttu naata demmidi woriis .
qassi yeehu akaaziyaasa koyiis; koyin samaariyan qosetti uttidaagaa a asati demmidosona; demmidi yeehukko ehiidi woridosona . woridi , &quot; ba kumetta wozanaappe godaa koyida yoosaafixa na7aa &quot; yaagidi moogidosona . hegaa gishshawu , akaaziyaasa so asaappe kawotettaa oyqqanawu danddayiyay ooninne baawa .
akaaziyaasa aayyiyaa ataala ba na7ay hayqqidoogaa be7ido wode , denddada yihudaa kawuwaa zariyaa ubbaa xayssaasu .
shin kawuwaa na7iyaa yihoshebaa7a , hayqqanawu de7iya kawo naatu giddoppe akaaziyaasa na7aa yo7aasha wuuqqada ekkaasu . ekkada anne a xanttiyaaro hiixa keettan qosaasu . hegaadan oottada , ataala na7aa worennaadan , kawuwaa yoraama na7iyaa , akaaziyaasa michchiyaa , qeesiyaa yoodaahe machchiyaa , yihoshebaa7a a qosaasu .
ataala biittaa haariyo wode ubban , na7ay eta matan xoossaa beeta maqidasiyan usuppun laytta qosettidi uttiis .
laappuntta layttan yoodaahee minnidi , mato halaqata yirohaama na7aa azaariyaasa , yahohanaana na7aa isimaa7eela , yoobeeda na7aa azaariyaasa , adaaya na7aa ma7iseeyanne ziikira na7aa elishafaaxa shiishshidi , etaara maachchaa maacettiis .
eti yihudaa biitta ubbaa yuuyidi , yihudaa katamatun de7iya leewatanne israa7eela yaratu halaqata ubbaa ekkidi , yerusalaame yiidosona .
hegaappe guyyiyan , he shiiqida asay ubbay xoossaa beeta maqidasiyan kawuwaara maachchaa maacidosona . yoodaahee he asaa , &quot; kawuwaa na7aa hagaa be7ite ! goday kase daawita zerettaabaa haasayidoogaadan i kawoto .
intte oottanawu bessiyaabay hagaa: sambbata gallassan ha beeta maqidasiyaa geliya qeesetuppenne leewatuppe heezzu kushiyaappe issi kushee penggiyaa naagite;
qassi heezzu kushiyaappe issi kushee kawo keettan de7ite; heezzu kushiyaappe issi kushee qassi baasuwaa penggen de7ite . asay ubbay godaa beeta maqidasiyaa dabaabaa shiiqo .
qeesetuppenne oottiya leewatuppe attin , ooninne godaa beeta maqidasiyaa geloppo . eti geeshsha gidiyo gishshawu , gelona; shin hara asay ubbay godaa azazuwaa naagiiddi , beeta maqidasiyaappe kareera de7ona .
&quot; leewati ubbay bantta ola miishshaa bantta kushiyan kushiyan oyqqidi , kawuwaa giddoyidi , kawoy kiyiyo wodenne geliyo wode ubban aara issippe de7ona . beeta maqidasiyaa geliya oonanne worite &quot; yaagiis .
leewatinne yihudaa asay ubbay qeesee yoodaahee azazidobaa ubbaa oottidosona . qeesee yoodaahee sambbatan oosuwaappe kiyanawu bessiya leewata kessidi yeddibeenna . hegaa gishshawu , naaguwaa kayay gakkidoogeetikka naaguwaa kayaa polidaageetikka ubbay yan de7oosona . hegan halaqatussi ekkanawu gidiya asay de7ees .
hegaappe guyyiyan , qeesee yoodaahee xoossaa beeta maqidasiyan de7iya , beni kawuwaa daawita toorata , wogga gonddalletanne qeera gonddalleta halaqatuyyo immiis .
asay ubbay ola miishshaa ba kushiyan ba kushiyan oyqqidi , beeta maqidasiyaayyo ushachcha baggaappe haddirssa bagga gakkanaassi , yarshshiyoosaa mataaninne beeta maqidasiyaa matan kawuwaa yuushuwan eqqanaadan qeesee yoodaahee oottiis .
hegaappe guyyiyan , yoodaahee kawuwaa na7aa yo7aasha kare kessidi , a huuphiyan kallachchaa wottiis; wottidi kawotaa higgiyaa maxaafaa ayyo immidi kawoyiis . yoodaaheenne a naati yo7aasha tiyidi , &quot; kawoy shemppo gam77o ! &quot; yaagidosona .
asay woxxiiddinne kawuwaa sabbiiddi hombbociyoogaa ataala siyido wode , asaakko godaa beeta maqidasiyaa baasu .
baada kawoy penggen ba tuussaa matan eqqidaagaa be7aasu . halaqatinne xurumbbaa punniyaageeti kawuwaa matan de7oosona; yihudaa asay ubbay ufayttidi , xurumbbaa punnoosona; mazamuriyaa yexxiyaageetikka sinttawu aadhdhidi , banttawu de7iya yetta miishshan galatoosona . ataala ba maayuwaa pooshshada , &quot; hagee makkala ! hagee makkala ! &quot; yaagada waassaasu .
qeesee yoodaahee olanchchatu halaqata , &quot; ataalo beeta maqidasiyan woroppite ! o yaaranne haara salppida salppetu gidduwan wottidi , kare kessite; o ashshanawu kajjeeliya asi de7ikko worite ! &quot; yaagiis .
hegaa gishshawu , eti o oyqqidi , kawo keettaa efiidosona; efiidi paraa penggiyan o woridosona .
hegaappe guyyiyan , yoodaahee i ba huuphen , asay ubbaynne kawoy godaa asa gidanaadan maachchaa wottiis .
he wode asay ubbay ba7aala eeqa keettaa biidi , he keettaa qoliis; qolidi yarshshiyo sohotanne misileta kinchcherettiis . qassi mataana giyo ba7aala qeesiyaa yarshshiyo sohotu sinttan woridosona .
yoodaahee qeesetanne leewata beeta maqidasiyaa oosuwaassi halaqa oottidi sunttiis . eta oosoy muuse higgiyan xaafettidoogaadan godaayyo xuuggiyo yarshshuwaa yarshshiyoogaanne kawoy daawiti odidoogaadan mazamuriyaa yexxiyoogaanne baalaa bonchchissiyoogaa .
higgiyan xaafettidoogaadan tuna asi issoynne gelennaadan yoodaahee godaa beeta maqidasiyaa penggen naagiyaageeta wottiis .
yoodaahee olanchchatu halaqata , gita asata , deriyaa haariyaageetanne he biittaa asaa ubbaa banaara ekkidi , kawuwaa godaa beeta maqidasiyaappe duge wottiis . qommo bagga penggiyaara kawo keettaa gelidosona; gelidi kawuwaa kawotaa araatan utissidosona .
yaatin yihudaa asay ubbay ufayttiis . ataalo kawo keettan bisuwan hayqqidoogaappe guyyiyan , katamay woppu giis .
yo7aashi kawotiyo wode , layttay ayyo laappuna; i yerusalaamen oytamu laytta kawotiis . a aayee sunttay xiibiyo; a berssaabeha katamaappe yiida asa .
qeesee yoodaahee de7ido laytta ubban yo7aashi godaa sinttan suurebaa oottiis .
yoodaahee yo7aashayyo naa77u maccaasata immiis; immin eti ayyo attuma naatanne macca naata yelidosona .
hegaappe guyyiyan , yo7aashi godaa beeta maqidasiyaa bottokonanawu qoppiis .
yo7aashi qeesetanne leewata shiishshidi , &quot; yihudaa katamata biidi , intte xoossaa beeta maqidasiyaa layttan layttan bottokonanawu israa7eela ubbaappe miishshaa shiishshite; ha yohuwaa eesuwan oottite &quot; yaagiis . shin leewati eesuwan oottibookkona .
hegaa gishshawu , kawoy qeese ubbatu halaqaa yoodaaha xeesidi , &quot; yerusalaame asaappenne yihudaa asaappe giiraa shiishshanawu ayssi leewata kiittabeykkii ? godaa ashkkaray muuseenne israa7eela asay xoossaa dunkkaaniyaa oosuwaassi giiray shiiqanaadan beni maayi uttidosona .
he iita mishiriyo ataalo kaalliya asati xoossaa beeta maqidasiyaa moorirggidosona; eti godaa beeta maqidasiyan de7iya geeshsha miishsha ubbaa ekkidi , ba7aalayyo goynnanawu go7ettidosona &quot; yaagiis .
hegaa gishshawu , kawoy leewata azazin , eti saaxiniyaa giigissidi , godaa beeta maqidasiyaa penggiyaappe kare baggaara wottidosona .
xoossaa ashkkaray muusee bazzon de7iiddi , israa7eela asaappe shiishshanaadan azazido giiraa godaayyo ehaana mala , yihudaaninne yerusalaamen leewati awaajjidosona .
awaajjin halaqatinne asay ubbay ufayttidi , giiray saaxiniyaa kumana gakkanaashin , an yeggidosona .
saaxinee leewatu baggaara kawo oosanchchatukko gakkin , saaxiniyaa giddon daro miishshay dagattidaagaa eti be7ido wode ubban , kawo xaafeenne qeese ubbatu halaqay sunttido bitanee yoosona; yiidi saaxiniyaappe miishshaa kessoosona; kessidi saaxiniyaa sohuwan zaari wottoosona . eti ubba gallassi hegaadan oottidi , daro miishshaa dagayidosona .
he miishshaa kawoynne yoodaahee godaa beeta maqidasiyaa oosuwaa wochchanawu sunttettida asatuyyo immoosona . immin eti godaa beeta maqidasiyaa bottokonanawu shuchchaa massiyaageetanne anaaxeta , qassi godaa beeta maqidasiyaa bottokonanawu birataanne nahaasiyaa oosanchchata qaxaridosona .
qaxarin oosanchchati xoossaa beeta maqidasee moorettidaagaa minni oottidi , bantta kushiyan kaseegaadan ooraxissidosona .
oosanchchati beeta maqidasiyaa bottokonuwaa polido wode , palahida worqqaanne biraa kawuwaakkonne yoodaahekko ehiidosona . ehin eti he worqqaaninne biran godaa beeta maqidasiyaa giddo oosuwaayyo maaddiya miishshata , xuuggiyo yarshshuwaayyo haniya saynetanne hara dumma dumma miishshata ootissidosona . yoodaahee de7ido layttan godaa beeta maqidasiyan xuuggiyo yarshshuwaa ubba wode eti yarshshoosona .
yoodaahee keehippe cimmidi hayqqiis; i hayqqiyo wode a layttay xeetanne hasttama .
yoodaahee israa7eelan xoossaayyoonne xoossaa beeta maqidasiyaayyo lo77obaa oottido gishshawu , daawita kataman kawotu makkaanan a moogidosona .
yoodaahee hayqqidoogaappe guyyiyan , yihudaa halaqati yiidi , kawuwaayyo lichchi giidi gufannidosona . yaatin , kawoy eta zoriyaa siyiis .
eti godaa bantta mayzza aawatu xoossaa beeta maqidasiyaa aggidi , asheeri misiletuyyoonne eeqatuyyo goynnidosona . eti oottido balaa gishshawu , yihudaa bollinne yerusalaame bolli godaa hanqqoy wodhdhiis .
asay baakko simmanaadan goday hananabaa yootiyaageeta etakko kiittiis; kiittin hananabaa yootiyaageeti eta bolli markkattidosona; shin eti siyennan ixxidosona .
hegaappe guyyiyan , qeesiyaa yoodaahe na7aa zakkaariyaasa bolli xoossaa ayyaanay wodhdhiis; wodhdhin zakkaariyaasi asaa sinttan eqqidi , &quot; xoossay hagaadan yaagees; intte godaa azazuwaa poliyoogaa ayssi ixxeetii ? hegee intteyyo iita . intte godaa aggido gishshawu , ikka inttena aggiis yaagees &quot; yaagiis .
yaagin asay a bolli maqettiis . kawoy eta azazin , godaa beeta maqidasiyaa dabaaban a shuchchan caddidi woridosona .
kawoy yo7aashi zakkaariyaasa aaway yoodaahee baayyo oottido kehatettaa hassayennan aggidi , a na7aa zakkaariyaasa worissiis . zakkaariyaasi hayqqiiddi , &quot; goday hagaa be7idi , halo kesso &quot; yaagiis .
he layttay laamettiyo wode , sooriyaa olanchchati yo7aasha olanawu yiidosona . yiidi yihudaa bollinne yerusalaame bolli woraajjidi , asaa halaqata ubbaa woridi , etappe omooddidobaa ubbaa damasqqon de7iya bantta kawuwaassi yeddidosona .
sooriyaa olanchchati qoodan guutta; shin yihudaa asay godaa bantta aawatu xoossaa aggido gishshawu , goday keehi daro gidida eta olanchchata sooriyaa olanchchatu kushiyan aattidi immiis . eti hagaadan oottidi , yo7aasha qaxxayidosona .
sooriyaa olanchchati appe shaahettiyo wode , yo7aashi keehippe masunxxi uttiis . qeesiyaa yoodaahe na7aa suuttaa gishshawu , a oosanchchati a bolli maqettidi , i ba hiixan zin77idaashin woridosona . i hayqqin , daawita kataman a moogidosona; shin kawotu makkaanan a moogibookkona .
yo7aasha bolli maqettidaageeti amoonee shim77aati na7aa zabaadanne moo7aabee shiimiriiti na7aa yihozabaada .
yo7aasha naatubay , a bolli hananabaa yootido darobaynne xoossaa beeta maqidasiyaa i bottokonissidobay kawotu taarikiyaa maxaafan xaafetti uttiis . yo7aashi hayqqin , a sohuwan a na7ay amesiyaasi kawotiis .
amesiyaasi kawotiyo wode , layttay ayyo laatamanne ichchasha; i yerusalaamen laatamanne uddufun laytta kawotiis . a aayee sunttay yiho7aadino; a yerusalaame asa .
amesiyaasi godaa sinttan suurebaa oottiis; shin kumetta wozanaappe gidenna .
amesiyaasi kawotettaa mintti oyqqidosaara , ba aawaa worida oosanchchata woriis .
muuse higgiyaa maxaafan xaafettidoogaadan , goday , &quot; naati oottido nagaraa gishshawu , aawata woranawu bessenna; qassi aawati oottido nagaraa gishshawukka , naata woranawu bessenna . asay ubbay ba oottido nagaran nagaran hayqqanawu bessees &quot; yaagidi azazidoogaadan , woridaageetu naata woribeenna .
amesiyaasi yihudaa asaa shiishshidi , bantta aawatu keettan keettan shaalaqatunne mato halaqatu sunttatettaa giddon wottiis . i laatamu layttanne laatamu layttaappe bollaara de7iya yihudaa zaretanne biniyaama zareta ubbaa qoodiis; qoodidi gonddalliyaanne tooraa oyqqidi , olawu giigida heezzu xeetu sha7u doorettida asata demmiis .
qassi israa7eelappe xeetu sha7u mino asata heezzu sha7anne oyddu xeetu kilo giraame deexxiya biran amesiyaasi qaxariis .
shin xoossaa asa giyo issi bitanee amesiyaasakko yiidi , &quot; kawuwawu , goday israa7eelaaranne efireema asaara de7enna gishshawu , israa7eela olanchchati nenaara booppona .
neeni , eti tana minttana gaada qoppikko , xoossay nena ne morkketu sinttan kawushshana . ayssi giikko , maaddanawu woykko kawushshanawu xoossawu wolqqay de7ees &quot; yaagiis .
yaagin amesiyaasi xoossaa asa , &quot; taani israa7eela olanchchatussi qanxxido he biray ubbay waananee ? &quot; yaagiis . yaagin xoossaa asi , &quot; goday neeyyo hegaappe aattidi immanawu danddayees &quot; yaagiis .
hegaa gishshawu , amesiyaasi efireemappe baakko yiida olanchchati bantta soo soo baanaadan moyssiis . moyssin eti yihudaa asaa bolli keehippe hanqqettiiddi , bantta soo soo simmidosona .
hegaappe guyyiyan , amesiyaasi bana minttidi , ba olanchchata kaalettidi , maxine wombbaa biis; bin a olanchchati se7iira asaappe tammu sha7aa woridosona .
qassi eti tammu sha7u olanchchata paxa omooddidosona; omooddidi eta aafuwaa dooni efiidosona; efiidi he aafuwan duge olin , hirkkin de7iya shuchchan asati ubbay meqerettidi wuridosona .
shin he wode amesiyaasi banaara olawu beennaadan guyye yeddido israa7eela olanchchati samaariyaappe biidi , beeti-horoona gakkanaassi de7iya yihudaa katamata olidosona . eti yihudaa asaappe heezzu sha7aa woridi , daro omooduwaa ekkidosona .
amesiyaasi eedooma asata woridi simmiiddi , se7iira asaa xoossatu misileta ekkidi yiis . he misileti baageeta gidanaadan essidi , etayyo goynniisinne ixaanaa cuwayiis .
hegaa gishshawu , godaa hanqqoy amesiyaasa bolli eexxi kiyiis; yaatin , goday issi hananabaa yootiyaagaa amesiyaasakko kiittiis . kiittin biidi , &quot; bantta asaa ne kushiyaappe ashshanawu danddayibeenna xoossatussi neeni aybissi goynnadii ? &quot; yaagiis .
hananabaa yootiyaagee haasayishin , kawoy , &quot; neeni kawuwaara zorettanaadan nuuni nena sunttidooyye ? agga ! neeni aybissi hayqqanawu koyay ? &quot; yaagiis . yaagin hananabaa yootiyaagee aggi ekkidi , &quot; neeni hagaa oottido gishshawunne taani nena zoridoogaa siyabeenna gishshawu , xoossay nena xayssanawu qachchidoogaa ha77i taani eraas &quot; yaagiis .
hegaappe guyyiyan , yihudaa kawoy amesiyaasi bana zoriya asatuura zorettidi , israa7eela kawuwaa yeehu na7aa na7aa , yo7akaaza na7aa , yo7aashassi asa kiittidi , &quot; haaya; ane naa77ay olaa gayttoos &quot; yaagidi naassiis .
naassin israa7eela kawoy yo7aashi yihudaa kawuwaa amesiyaasa hagaadan yaagiis; &quot; liibaanoosan de7iya kinddiichchoy liibaanoosan de7iya zigaayyo kiittidi , ne na7iyo ta na7aassi imma yaagiis . shin liibaanoosan de7iya issi do7ay hegaara kanttiiddi , he kinddiichchuwaa yedhdhiis .
neenikka , be7a , eedooma biittaa asaa xoonaas yaagada ne wozanan otoruwan kumadasa . shin ha77i neeni ne son woppu gaada uttaaga . ne bollinne ne biittaa yihudaa bolli metonne bashsha ehiyaabaa aybissi denttettay ? &quot; yaagidi zaariis .
shin amesiyaasi sissaa ixxiis . eti eedooma xoossatussi goynnido gishshawu , xoossay eta eta morkketu kushiyan aattidi immanawu koyiis .
hegaa gishshawu , israa7eela kawoy yo7aashi olanawu kiyin , inne yihudaa kawoy amesiyaasi yihudan de7iya beeti-shemesha giyo kataman olaa gayttidosona .
gayttin israa7eela asay yihudaa asaa xooniis; xoonin yihudaa asay ubbay baqatidi , ba soo ba soo biis .
hegaappe guyyiyan , israa7eela kawoy yo7aashi akaaziyaasa na7aa na7aa , yo7aasha na7aa , yihudaa kawuwaa amesiyaasa beeti-shemeshan omooddidi , yerusalaame ehiis . yaatidi yerusalaame dirssaa gimbbiyaa , efireema penggiyaappe biidi zooziyaa penggiyaa gakkanaashin de7iya , oyddu xeetu wara gidiya sohuwaa laaliis .
laalidi xoossaa beeta maqidasiyan de7iya worqqaanne biraa ubbaa , obeedi-eedooma zerettay naagiyo miishshaanne kawo keettan de7iya miishshaa ubbaa ekkiis; qassi iggitiyaa oyqettida asatakka ekkidi , samaariyaa simmiis .
yo7akaaza na7ay , israa7eela kawoy yo7aashi hayqqidoogaappe guyyiyan , yo7aasha na7ay yihudaa kawoy amesiyaasi tammanne ichchashu laytta de7iis .
amesiyaasi oottidobay ubbay , koyroppe wurssettaa gakkanaassi , yihudaa kawotunne israa7eela kawotu taarikiyaa maxaafan xaafetti uttiis .
amesiyaasi godaa kaalliyoogaa aggidoogaappe guyyiyan , eti a bolli yerusalaamen maqettidosona . maqettin i laakisha katamaa baqatiis . shin eti a geeduwaa laakisha asa kiittin , a yan woridosona .
woridi a ahaa paran caani ehiidi , daawita kataman a mayzza aawatuura moogidosona .
hegaappe guyyiyan , yihudaa asay ubbay tammanne usuppun laytta gidiyo na7aa , ooziyaana a aawaa amesiyaasa sohuwan kawoyiis .
a aaway amesiyaasi hayqqidoogaappe guyyiyan , i eelaata giyo katamaa zaaretti keexxidi , yihudan timiis .
ooziyaani kawotiyo wode , layttay ayyo tammanne usuppuna; i yerusalaamen ishatamanne naa77u laytta kawotiis . a aayee sunttay yikoolo; a yerusalaame asa .
a aaway amesiyaasi oottidoogaadan , ikka godaa sinttan suurebaa oottiis .
xoossaa yashshatettaa bana tamaarissida zakkaariyaasi paxa de7ido wodiyan , xoossaassi i ammanettidi oottiis . godaassi i oottido wode ubban , xoossay a anjjiis .
ooziyaani pilisxxeematuura olettanawu kiyidi , gaate katamaa yuushuwaa gimbbiyaa , yaabine katamaa yuushuwaa gimbbiyaanne ashddooda gimbbiyaa laaliis; yaatidi ashddooda katamaa mataaninne pilisxxeematu giddon katamata keexxiis .
ooziyaani pilisxxeemata , gurbba7aalan de7iya arabatanne ma7uunata xoonanaadan xoossay a maaddiis .
amoona asati ooziyaanayyo giiridosona . ooziyaani keehippe minnido gishshawu , a woree gibxxe zawaa gakkanaassi siyettiis .
qassi ooziyaani zooziyaa penggiyaa matan , zanggaara penggiyaa mataaninne dirssay sookko baqqiyo zooziyaa matan adussa gimbbeta gimbbissidi , yerusalaame qatuwaa minttiis .
ayyo bargguwaaninne dembban cora mehee de7iyo gishshawu , he sohotun adussa gimbbiyaa gimbbiis; gimbbidi daro ollaa bookkiis . i qassi goshshaa dosiyo gishshawu , keratuuninne aradda gadiyan ayyo daro goshshanchchatinne woyniyaa turaa tokkiyaageeti de7oosona .
qassikka ooziyaanayyo olawu giigida keehi daro olanchchati de7oosona . olanchchatu xaafee yi7i7eelinne halaqay ma7iseeyi olanchchatu sunttaa mazggafan xaafidosona . eta halaqay gadaawaa hanaaniyaa .
bantta aawatu keettawu halaqatiya mino asati naa77u sha7anne usuppun xeeta .
kawuwaa morkketuura olettidi , bantta kumetta wolqqan kawuwaa maaddanawu kiyiya heezzu xeetanne laappun sha7anne ichchashu xeetu olanchchati eta kushiyan de7oosona .
ooziyaani olanchchatu ubbawu gonddalliyaa , tooraa , huuphiyan wottiyo birata qophiyaa , tiran maayiyo ola miishshaa , wonddafiyaa , yambbarshshaanne mulumuqqe shuchchaa giigissiis .
yerusalaamen de7iya kushe hiillaa eriya asata kawoy ooziyaani azazidi , wochchiyo adussa gimbbetuppenne katamaa dirssaa gimbbiyaa zoozetuppe , wonddafiyaa zubbeta dukkiyo miishshatanne gita gita shuchchata pixiridi oliya miishshata merissiis . xoossay a maaddin , i keehippe minniis; a woreekka ubbasaa gakkidi siyettiis .
shin ooziyaani minnido wode otorettiis; otoroy a kunddettawu kaalettiis . ooziyaani godaa ba xoossaa naaqqiis; i ixaanaa cuwayiyo saaxiniyan ixaanaa cuwayanawu godaa beeta maqidasiyaa geliis .
qeesee azaariyaasinne godaa qeeseti hosppun tammati a geeduwaa kaallidi gelidosona; he qeeseti mino asata .
qeeseti kawuwaa ooziyaana teqqidi , &quot; ooziyaanaa , neeni godaayyo ixaanaa cuwayanawu bessakka . ixaanaa cuwayiyoogee bessiyoy , ixaanaa cuwayanawu geeyi uttida , aaroona zeretta gidiya qeesetu xalaalaassa . ha geeshsha sohuwaappe kiya ! ayssi giikko , neeni godaa xoossaa naaqqadasa; neeni appe bonchcho demmakka &quot; yaagidosona .
shin ooziyaani ixaanaa cuwayanawu ixaanaa cuwayiyo miishshaa ba kushiyan oyqqi uttidi hanqqettiis . ooziyaani qeeseta hanqqettidi , godaa beeta maqidasiyan ixaanaa cuwayiyo saaxiniyaa matan qeesetu sinttan eqqidaashin , a som77uwaa hanttaara goga harggee oyqqiis .
qeesiyaa halaqay azaariyaasinne hara qeeseti ubbay akko xeelliyo wode , a som77uwaa hanttaara goga harggee oyqqidoogaa be7idi , a eesuwan beeta maqidasiyaappe kessidosona . ikka goday a qaxxayidoogaa erido gishshawu , eesuwan hegaappe kiyidi biis .
kawoy ooziyaani hayqqana gakkanaashinkka he harggiyaara de7iis; godaa beeta maqidasiyaa geliyoosaappekka teqettiis . he harggiyaa gaasuwan dumma keettan barkka de7iis . he wode a na7ay yo7aataami kawo keettan de7idi , he biittaa asaa haariis .
kawoy ooziyaani hanido harabaa ubbaa koyroppe wurssettaa gakkanaassi amoxa na7ay , hananabaa yootiya isiyaasi xaafi wottiis .
ooziyaani hayqqidi , ba mayzzan gayttiis . yaatin , asay a , &quot; hanttaara goga harggen oyqettidaagaa &quot; giidi , kawotu makkaanaa matan a moogidosona . i hayqqin , a sohuwan a na7ay yo7aataami kawotiis .
yo7aataami kawotiyo wode , layttay ayyo laatamanne ichchasha; i yerusalaamen tammanne usuppun laytta kawotiis . a aayee sunttay yaruusho; a xaadooqa na7iyo .
ba aaway ooziyaani oottidoogaadan , yo7aataamikka godaa sinttan suurebaa oottiis; shin i a aaway godaa beeta maqidasiyaa gelidoogaadan gelibeenna . gidikkonne , asay nagaraa oottiyoogaa aggibeenna .
yo7aataami godaa beeta maqidasiyaa geliyo qommo penggiyaa zaarettidi oottiis; qassi yerusalaame katamaa gimbbiyan ofeela giyoosan daro oosuwaa oottiis .
yihudaa gezziyan katamata keexxiis; woray dariyo keran qatuwaanne adussa gimbbiyaa gimbbiis .
yo7aataami amoona kawuwaara olettidi xooniis . amoonati he laytti heezzu sha7anne oyddu xeetu kilo giraame deexxiya biraa , tammu sha7u konttaale gidiya gisttiyaanne tammu sha7u konttaale gidiya banggaa ayyo giiridosona . amoonati naa77antto layttinne heezzantto laytti hegaadankka ehiidi , ayyo giiridosona .
yo7aataami godaa ba xoossaa sinttan suure hemettido gishshawu , keehippe minniis .
yo7aataami hanido harabay , i olettido olaabay ubbaynne i oottidobay ubbay israa7eela kawotunne yihudaa kawotu taarikiyaa maxaafan xaafetti uttiis .
yo7aataami kawotiyo wode , layttay ayyo laatamanne ichchasha; i yerusalaamen tammanne usuppun laytta kawotiis .
yo7aataami hayqqidi , ba mayzzan gayttiis . eti a daawita kataman moogidosona . a sohuwan a na7ay akaazi kawotiis .
akaazi kawotiyo wode , layttay ayyo laatama; i yerusalaamen tammanne usuppun laytta kawotiis . akaazi ba mayzza aaway daawiti suurebaa oottidoogaadan , godaa sinttan i suurebaa oottibeenna;
i kase de7ida israa7eela kawotu ogiyan hemettiis . ba7aalayyo goynnanaadan nahaasiyaa seerissidi , misiliyaa medhdhiis .
qassi hinnooma zanggaaran ixaanaa cuwayiis; goday israa7eela asaa sinttaappe laaggidi kessido asatu de7uwaa wogaa , he sheneyiyaagaa qullidi , ba attuma naata taman xuuggidi , eeqawu yarshshiis .
akaazi asay goynniyo xoqqa sohotun , keratu huuphiyaaninne daashsha mitta ubbaa garssan yarshshuwaa yarshshiisinne ixaanaa cuwayiis .
hegaa gishshawu , goday a xoossay a sooriyaa kawuwaa kushiyan aatti immiis . immin eti a xoonidi , a asaappe daro asaa omooddidi , damasqqo efiidosona . qassikka goday a israa7eela kawuwaa kushiyawu aatti immin , kawoy iita shochchaa shociis .
yihudaa asay godaa bantta mayzza aawatu xoossaa aggido gishshawu , ramaaliyaa na7ay paaquhi yihudaa olanchchatuppe xeetanne laatamu sha7u mino asata issi gallassi woriis .
efireema zare gidiya mino olanchchay ziikiri kawuwaa na7aa ma7iseeya , kawo keettawu aawatiya aziriqaamanne kawuwaa kaallidi de7iya elqqaana woriis .
israa7eela asay bantta dabbotuppe naa77u xeetu sha7u maccaasaa , attuma naatanne macca naata omooddidosona; qassi eti keehippe daro omooduwaa ekkidi , samaariyaa efiidosona .
godaa sunttan hananabaa yootiya odeeda giyo issi bitanee samaariyan de7ees . odeedi samaariyaa yiya olanchchatuura gayttanawu kiyidi , hagaadan yaagiis; &quot; be7ite , goday , intte aawatu xoossay yihudaa hanqqettido gishshawu , intte kushiyan aatti immiis . shin inttekka saluwaa gakkida hanqquwan eta siifideta .
ha77ikka yihudaa asaynne yerusalaame asay intteyyo maccanne attuma aylle gididi , haarettanaadan qoppeeta . inttekka etaagaadan hanidi , godaa intte xoossaa naaqqideta gidekketii ?
hegaa gishshawu , ha77i intte taani giyoogaa siyite . godaa hanqqoy intte bolli wodhdhido gishshawu , intte omooddidi qachchido intte dabbota yeddiigite &quot; yaagiis .
hegaappe guyyiyan , efireema zaretu halaqatuppe oyddati , yohanaana na7ay azaariyaasi , mashilemoota na7ay berekee , shaaluuma na7ay yihizqqeenne hadilaaya na7ay amaasi olaappe simmidaageetu bolli denddidosona .
denddidi , &quot; he omoodettida asata intte hagawu ehooppite ! ehiikko , kase nuuni godaa bolli oottido nagaraanne naaquwaa bolli hara naaquwaa gujjeeta . nu naaqoy kasekka dari uttido gishshawu , israa7eela bolli godaa hanqqoy wodhdhiis &quot; yaagidosona .
hegaa gishshawu , olanchchati omoodettida asatanne omoodettida miishshaa halaqatu sinttaaninne kumetta yaa7aa sinttan sheedhdhidosona .
hegaappe guyyiyan , sunttay hagaappe qommoora xaafettido asati denddi eqqidi , omoodettida asata ekkidosona . ekkidi eta giddon kallo de7iyaageeta omoodettidabaappe mayzzidosona; eti he asatussi maayuwaanne caammaa immidosona . qassi eta mizidosonanne ushshidosona; eta mazunttaakka zaytiyaa tiyidosona . eta giddon daafurida ubbata hariyaa togissidi , eta ishanttukko , zambbay de7iyo yarkko katamaa ehiidosona . hegaappe guyyiyan , eti samaariyaa simmidosona .
he wode kawoy akaazi asoore kawoy bana maaddanaadan kiitaa kiittiis .
ayssi giikko , eedooma asati naa77anttuwaakka yihudaa bolli woraajjidi , daro asaa omooddidi efiidosona .
pilisxxeema asati qassi yihudaa bargguwaanne neegeeba bazzuwan de7iya katamata olidosona; olidi beeti-shemesha , ayyaaloona , gaderoota , sooko , timina , giimizonne eta yuushuwan de7iya moottata woraajji oyqqidi , yan de7idosona .
yihudaa kawoy akaazi yihudaa asaa nagaraa ootissido gishshawunne godaassi ammanettibeenna gishshawu , goday yihudaa kawushshiis .
hegaa gishshawu , asoore kawoy tigilaati-paleseeri akaazakko yiidi , a tuggayiisippe attin maaddibeenna .
akaazi godaa beeta maqidasiyaappe , kawo keettaappenne asaa halaqatuppe darobaa ekkidi , asoore kawuwaayyo immiis . shin hegaa oottidoogeekka a aynne go77ibeenna .
kawoy akaazi ba huuphen ba tuggaa wode godaassi ammanettenna hanotaa kaseegaappe gujji gujjidi biis .
bana xoonida damasqqo xoossatuyyo yarshshiiddi , &quot; sooriyaa kawotu xoossati eta maaddido gishshawu , tanakka eti maaddanaadan taani etawu yarshshana &quot; yaagiis . shin he xoossati ayyoonne israa7eela asaa ubbaayyo bashshaa ehiidosona .
akaazi xoossaa beeta maqidasiyaa miishshaa ubbaa issisaa shiishshidi kinchcherettiis . kinchcherettidi godaa beeta maqidasiyaa penggeta gorddiis . yaatidi yerusalaamen ubbasan baayyo yarshshiyo sohota essiis .
akaazi hara xoossatuyyo ixaanaa cuwayanawu yihudan de7iya katamatu ubban goynniyo xoqqa sohota medhdhiis . yaatidi godaa ba aawatu xoossaa hanqqetissiis .
akaazi hanido harabaynne i oottidobay ubbay koyroppe wurssettaa gakkanaassi yihudaa kawotunne israa7eela kawotu taarikiyaa maxaafan xaafetti uttiis .
akaazi hayqqidi , ba mayzzan gayttiis . yerusalaame kataman a moogidosona; shin israa7eela kawotu makkaanan moogibookkona . a sohuwan a na7ay hizqqiyaasi kawotiis .
hizqqiyaasi kawotiyo wode , layttay ayyo laatamanne ichchasha; i yerusalaamen laatamanne uddufun laytta kawotiis . a aayee sunttay abiiyo; a zakkaariyaasa na7iyo .
a mayzza aaway daawiti oottidoogaadan , hizqqiyaasikka godaa sinttan suurebaa oottiis .
hizqqiyaasi ba kawotido koyro layttan , koyro aginan , godaa beeta maqidasiyaa penggeta dooyidi bottokoniis .
qeesetanne leewata ehiissidi , beeta maqidasiyaayyo arshsho baggaara de7iya dabaaban shiishshiis .
shiishshidi hagaadan yaagiis; &quot; leewatoo , taani giyoogaa siyite ! ha77i intte huuphiyawu geeyite; godaa intte aawatu xoossaa beeta maqidasiyaakka geeshshite . beeta maqidasiyaa tunissiyaabaa ubbaa diggite .
ayssi giikko , kase nu aawati ammanettibookkona; godaa nu xoossaa sinttan iitabaa oottidosona . eti godaa aggidi , goday de7iyoosaappe bantta som77uwaa wora zaaridi , bantta zokkuwaa akko zaaridosona .
eti qassi beeta maqidasiyaa penggeta gorddidosona; xomppiyaakka toyssidosona . beeta maqidasiyan israa7eela xoossaayyo ixaanaa cuwayibookkona , woykko xuuggiyo yarshshuwaa yarshshibookkona .
hegaa gishshawu , godaa hanqqoy yihudaa bollinne yerusalaame bolli wodhdhiis . intte ayfiyan intte be7iyoogaadan , goday eta intteyyo yashsha , dagamanne poora ! giyoobaa oottiis .
hegaa gaasuwan nu aawati bisuwan hayqqidosona; nu attuma naati , nu macca naatinne nu maccaasati omoodettidosona .
&quot; godaa hanqqoy eexxiyaagee nu bollappe kichchana mala , taani godaara , israa7eela xoossaara maachchaa maacettanawu ta wozanan qoppays .
ta naatoo , intte godaa sinttan eqqidi , ayyo oottiya oosanchcha gididi , ixaanaa cuwayanaadan inttena i doorido gishshawu , shenehoo gooppite &quot; yaagiis .
he sohuwan de7iya leewati hagaappe kaallidi xaafettidaageeta: qahaata yaraappe amaasaaya na7aa mahaatanne azaariyaasa na7aa yuu7eela . maraara yaraappe abdda na7aa qiisanne yihaali7eela na7aa azaariyaasa . gershshoona yaraappe ziimma na7aa yo7aahanne yo7aaha na7aa edeena .
elxxaafaana yaraappe shiimiranne yi7u7eela . asaafa yaraappe zakkaariyaasanne mataaniyaa .
hemaana yaraappe yihi7eelanne shim77a . yidutuuna yaraappe shamaa7iyaanne uzzi7eela .
eti bantta dabbota , leewata , shiishshin , eti ubbaykka bantta huuphiyawu geeyidosona . kawoy eta azazin , godaa higgiyan xaafettidoogaadan eti godaa beeta maqidasiyaa geeshettaa doommidosona .
hegaa gishshawu , qeeseti godaa beeta maqidasiyaa geeshshanawu giddo gelidosona; gelidi godaa beeta maqidasiyaa giddon de7iya tunabaa ubbaa kessidi , godaa beeta maqidasiyaa dabaabaa ehiidosona . ehin leewati ekkidi , qediroona zanggaaran olidosona .
eti koyro aginan , koyro gallassi beeta maqidasiyaa geeshshiyoogaa doommidosona; he aginaayyo hosppuntta gallassi baranddaa gakkidosona . hara hosppun gallassan godaa beeta maqidasiyaa goynuwaassi giigissidosona . koyro aginaayyo tammanne usuppuntta gallassi eti he oosuwaa polidosona .
hegaappe guyyiyan , eti kawuwaa hizqqiyaasakko gelidi , &quot; nuuni godaa beeta maqidasiyaa ubbaa , xuuggiyo yarshshuwaa yarshshiyoosaanne he yarshshiyoosan go7ettiyo miishshaa ubbaa , godaa sinttan wottiyo oyttaa xaraphpheezaanne he xaraphpheezan de7iya miishshata ubbaa geeshshida .
qassi kawoy akaazi kawotidi de7iyo wode , xoossaayyo ammanettennan aggidi , efiido miishsha ubbaa nuuni zaaridi geeshshida . be7a , nuuni geeshshido miishshay ubbay godaassi yarshshuwaa yarshshiyoosaa sinttan de7ees &quot; yaagidosona .
kawoy hizqqiyaasi wonttetta gallassi guuran denddidi , katamaa halaqata shiishshidi , etaara issippe godaa beeta maqidasiyaa biis .
eti kawotettaa gishshawu , beeta maqidasiyaa gishshawunne yihudaa asaa gishshawu , laappun korimata , laappun dorssa orggeta , laappun dorssa maratanne qassi laappun deeshsha orggeta nagaraa yarshshuwaayyo ehiidosona . aaroona zeretta gidiya qeeseti , godaayyo yarshshuwaa yarshshiyoosan hegeeta yarshshanaadan kawoy azaziis .
azazin qeeseti korimata shukkidi , eta suuttaa yarshshiyoosaa bolli caccafidosona . qassi dorssa orggeta shukkidi , eta suuttaa yarshshiyoosaa bolli caccafidosona . qassikka dorssa marata shukkidi , eta suuttaa yarshshiyoosaa bolli caccafidosona .
nagaraa yarshshuwaassi haniya deeshsha orggeta kawuwaa sinttinne shiiqida asaa sintti ehiidosona; ehin eti ubbay bantta kushiyaa deeshshatu bolli wottidosona .
wottin qeeseti deeshshata shukkidi , israa7eela asaa ubbaa nagaray atto geetettana mala , eta suuttaa yarshshiyoosaa bolli yarshshidosona . ayssi giikko , kawoy eti xuuggiyo yarshshuwaanne nagaraa yarshshuwaa yarshshanaadan azazido gishshaassa .
hegaappe guyyiyan , goday kawuwaassi hiraagiya gaada baggaaranne hananabaa yootiya naataana baggaara kawuwaa daawita azazido azazuwaa hizqqiyaasi kaallidi , leewata daalaa , diittaanne maazinqqiyaa oyttidi , godaa beeta maqidasiyan essiis .
leewati daawiti kase yettaa yexxido miishshata oyqqin , qeeseti qassi xurumbbata oyqqidi eqqidosona .
he wode eti xuuggiyo yarshshuwaa yarshshanaadan hizqqiyaasi azaziis . xuuggiyo yarshshuwaa yarshshiyoogee doomettido wode , xurumbbatuuninne israa7eela kawuwaa daawita yettaa miishshatun godaayyo yettay doomettiis .
xuuggiyo yarshshuwaa yarshshiyoogee polettana gakkanaashin , kumetta yaa7ay godaayyo goynnees; yettaa yexxiyaageetikka yexxoosona; xurumbbaa punniyaageetikka punnoosona .
qeeseti yarshshuwaa yarshshiyoogaa polido wode , kawoynne aara de7iya asay ubbay gulbbatidi goynnidosona .
kawoy daawitinne hananabaa yootiya asaafi xaafido galataa mazamuriyaa godaayyo yexxanaadan kawoy hizqqiyaasinne halaqati leewata azazidosona; azazin leewati ufayssan galatidi , gulbbatidi goynnidosona .
hegaappe guyyiyan , hizqqiyaasi asaa , &quot; ha77i intte inttena godaayyo dummayideta . intte shiiqidi , yarshshuwaanne galataa yarshshuwaa godaa beeta maqidasiyaa ehiite &quot; yaagiis . yaagin shiiqida asay yarshshuwaanne galataa yarshshuwaa ehiidosona; qassi koyida asati xuuggiyo yarshshuwaa ehiidosona .
he shiiqida asay ehiido xuuggiyo yarshshuwaa qooday laappun tammu korimata , xeetu dorssa orggetanne naa77u xeetu dorssa marata; hegeeti ubbay godaayyo xuuggiyo yarshshota .
qassi issippetettaa yarshshoti usuppun xeetu korimatanne heezzu sha7u dorssata .
shin xuuggiyo yarshsho ubbaa shukkidi , galbbaa qaaranawu de7iya qeeseti qoodan keehi guutta . hegaa gishshawu , oosoy wurana gakkanaashiininne hara qeeseti bantta huuphiyawu geeyana gakkanaashin , eta dabboti , leewati eta maaddidosona . bantta huuphiyawu geeyiyoogan leewati qeesetuppe aadhdhidi ammanettoosona .
qeesetu oosoy daro; xuuggiyo yarshshuwaa , issippetettaa yarshshuwaa handdaanne xuuggiyo yarshshuwaara issippe yarshshettiya ushshaa yarshshuwaa ubbaa eti yarshshoosona . hegaadan hanidi , godaa beeta maqidasiyaa oosoy naa77anttuwaa doommiis .
hegaappe guyyiyan , hizqqiyaasinne asay ubbay he oosuwaa eesuwan polanaadan xoossay eta maaddido gishshawu , keehippe ufayttidosona .
godaa israa7eela xoossaa paasikaa baalaa bonchchanawu , yerusalaamen de7iya godaa beeta maqidasiyaa israa7eela asay ubbaynne yihudaa asay ubbay yaanaadan hizqqiyaasi kiittiis; qassi efireema asaayyoonne minaase asaayyo dabddaabbiyaa xaafiis .
kawoy , halaqatinne , yerusalaamen shiiqida asay ubbay paasikaa baalaa naa77antto aginan bonchchanawu qofaa qachchidosona .
qoodin gidiya qeeseti bantta huuphiyawu geeyibeenna gishshawunne daro asikka yerusalaamen shiiqibeenna gishshawu , asay paasikaa a wodiyan , koyro aginan bonchchanawu danddayibeenna .
he qofay kawuwaassinne shiiqida asaassi lo77o qofa gidiis .
hegaa gishshawu , godaa israa7eela xoossaa paasikaa yerusalaamen bonchchanawu berssaabehappe doommidi daana gakkanaassi de7iya israa7eela asay ubbay yaanaadan awaajjanawu qofaa qachchidosona . ayssi giikko , ha paasikaa baalaabay kase higgiyan xaafettidoogaadan daro asay bonchchibeenna .
kawoynne kawuwaa halaqati azazin , kiitettidaageeti israa7eela biittaa ubbaanne yihudaa biittaa ubbaa hagaadan yaagiya dabddaabbiyaa ekkidi efiidosona; &quot; israa7eela asawu , asoore biittaa kawotu kushiyaappe kessi ekkidi , intte biittan attida inttekko i simmanaadan , inttekka godaakko , abrahaama , yisaaqanne israa7eela xoossaakko simmite !
bantta godaayyo , bantta aawatu xoossaayyo ammanettibeenna intte aawatudaaninne intte ishanttudan hanoppite . intte eriyoogaadan xoossay eta hanttaara qixaatiyaa qaxxayiis .
intte godaayyo azazettiteppe attin , kase intte aawatudan intte morggiyaa zozzissoppite ! goday merinawu geeshshido beeta maqidasiyaa haa yiite . godaa hanqqoy eexxiyaagee intte bollappe kichchanaadan , godaayyo , intte xoossaayyo , goynnite .
intte godaakko simmikko , intte ishanttinne intte naati banttana omooddidaageetu sinttan maarotaa demmidi , ha biitti simmana . ayssi giikko , goday intte xoossay qarettiyaagaanne maariyaagaa . intte akko simmikko , ba sinttaa intteppe wora zaarenna &quot; yaagiyaagaa .
kiitettidaageeti efireema biittaanne minaase biittaa kanttidi , zaabiloona biittaa gakkanaassi katamaappe katamaa biidosona . shin he katamatun de7iya asati eta karidi , eta bolli miiccidosonanne qilliiccidosona .
gidikkonne , aseera asatuppe , minaase asatuppenne zaabiloona asatuppe aramida asati banttana kawushshidi , yerusalaame yiidosona .
kawoynne kawuwaa oosanchchati godaa qaalaa maaran azazidobaa , yihudaa asay issi wozanan azazettanaadan , xoossaa kushee yihudaa asaa bolli de7ees .
naa77antto aginan oyttaa baalaa bonchchanawu keehi daro asay yerusalaamen shiiqiis .
eti denddidi , yerusalaamen de7iya yarshshiyo sohota qolidi , ixaanaa cuwayiyo miishsha ubbaa diggidi , qediroona zanggaaran olidosona .
hegaappe guyyiyan , naa77antto aginan , tammanne oyddantto gallassi paasikaa dorssaa shukkidosona . bantta huuphiyawu geeyibeenna qeesetinne leewati yeellatidi , bantta huuphiyawu geeyidosona; yaatidi xuuggiyo yarshshuwaa godaa beeta maqidasiyaa ehiidosona .
xoossaa asa gidiya muuse higgiyaadan , beeta maqidasiyaa giddon bantta sohuwan sohuwan eqqidosona; eqqidi qeeseti leewatu kushiyaappe ekkido suuttaa caccafidosona .
he yaa7aa giddon geeyibeenna daro asati de7oosona . hegaa gishshawu , he dorssata godaayyo geeshshanawu , geeshsha gidenna ubbatuyyo leewati paasikaa dorssaa shukkidosona .
efireema zariyaappe , minaase zariyaappe , yisaakoora zariyaappenne zaabiloona zariyaappe daro asati higgee azaziyoogaadan bantta huuphiyawu geeyibeennabaa gidikkokka , paasikaa baalaa gibiraa miidosona .
hegaa gishshawu , kawoy hizqqiyaasi etawu woossiiddi , &quot; abeet , asa ubbawu keha godawu , hageeti higgee azaziyoogaadan bantta huuphiyawu geeyibeennabaa gidikkokka , eti neeyyo , godaayyo , bantta aawatu xoossaayyo goynnoosona . hegaa gishshawu , neeni etayyo atto yaaga &quot; yaagidi woossiis .
woossin goday hizqqiyaasa woosaa siyidi , etayyo atto giis .
yerusalaamen shiiqida israa7eela asay oyttaa baalaa gita ufayssan laappun gallassi bonchchiis . leewatinne qeeseti yetta miishshan yexxiiddi , gallassi gallassi godaa galatoosona .
hegaappe guyyiyan , hizqqiyaasi godaa oosuwan akeekanchcha gidiya leewatussi haasayidi , eta minttettiis . asay ubbay issippetettaa yarshshuwaa yarshshiiddi , godaa bantta aawatu xoossaa galatiiddi , miiddinne uyiiddi , baalaa laappun gallassi bonchchidosona .
kumetta yaa7ay baalaa hara laappun gallassaa gujjidi bonchchanawu maayiis; maayidi asay laappun gallassi baalaa ufayttiiddi bonchchiis .
ayssi giikko , yihudaa kawoy hizqqiyaasi yarshshuwaa yarshshanawu , sha7u korimata , laappun sha7u dorssatanne deeshshata yaa7aassi immiis; qassi halaqati sha7u korimatanne tammu sha7u dorssata yaa7aassi immidosona . keehippe daro qeesetikka bantta huuphiyawu geeyidosona .
kumetta yihudaa yaa7ay , qeeseti , leewati , israa7eelappe yiida asay ubbaynne kase israa7eela biittaappe yiidi , yihudaa biittan de7ida asay ubbay ufayttiis .
daawita na7aa , israa7eela kawuwaa solomona wodiyaasappe doommin , hachchi gakkanaassi , yerusalaamen hagaa milatiya baali bonchchetti erenna gishshawu , yerusalaamen asay keehippe ufayttiis .
hegaappe guyyiyan , qeesetinne leewati denddidi , goday asaa anjjana mala woossidosona; woossin xoossay saluwan , ba de7iyo geeshsha sohuwan eta woosaa siyiis .
hagee ubbay polettido wode , he sohuwan de7iya israa7eela ubbati yihudaa katamata biidi , de7iyaaba ubbaa xayssana gakkanaashin , eeqaa tuussata kinchcherettidosona; asheero giyo xoossee misiliyaa qanxxi olidosona; yihudaa biittaaninne biniyaama biittan ubban , qassi efireema biittaaninne minaase biittan de7iya goynniyo xoqqa sohotanne yarshshiyo sohota laalidosona . eti hegeeta ubbaa xayssidoogaappe guyyiyan , israa7eela asay ubbay bantta katamaa katamaanne bantta soo soo simmidosona .
hizqqiyaasi qeesetanne leewata eta oosuwaa maaran citan citan shaakkidi essiis . eta oosoy xuuggiyo yarshshuwaanne issippetettaa yarshshuwaa godaayyo yarshshiyoogaanne beeta maqidasiyaa penggiyan godaa galatiyoogaanne sabbiyoogaa .
godaa higgiyan xaafettidoogaadan maalladonne omarssi , sambbatan , aginay xeeriyo wodiyaaninne baalaa gallassatun yarshshiyo , xuuggiyo yarshshuwaassi koshshiya meheta kawoy baappe immees .
godaa higgiyan xaafettidoogaadan , qeesetinne leewati godaa oosuwaa oottana mala , etayyo bessiyaabaa immanaadan yerusalaamen de7iya asaa kawoy azaziis .
hizqqiyaasi hegaa azazosaarakka , israa7eela asay kattaappe , woyne eessaappe , zaytiyaappe , mattaa eessaappenne goshshan mokkidabaappe xeeraa godaayyo darissidi immidosona; banttawu de7iya ubbabaappekka asirataa godaayyo kessidosona .
yihudaa katamatun de7iya israa7eela asaynne yihudaa asay booraappenne dorssaappe asirataanne godaayyo , bantta xoossaayyo , dummayi wottidobaa ehiidosona; ehiidi dooridosona .
eti heezzantto aginan doorettaa doommidi , laappuntta aginan polidosona .
hizqqiyaasinne halaqati doorettidaagaa yiidi be7ido wode , eti godaanne godaa asaa israa7eela galatidosona .
hegaappe guyyiyan , hizqqiyaasi dooridi wottido imuwaabaa qeesetanne leewata oychchiis .
oychchin xaadooqa yara gidiya qeese ubbatu halaqay azaariyaasi hizqqiyaasa , &quot; asay bantta imuwaa godaa beeta maqidasiyaa ehiyoogaa doommin , nuuni miidi kallida . goday ba asaa anjjido gishshawu , hagee keehi daroy attiis &quot; yaagiis .
hegaappe guyyiyan , hizqqiyaasi godaa beeta maqidasiyan aybakko minjjiyo kifileta giigissanaadan asaa azaziis; azazin asay giigissiis .
asay imuwaa , bawu de7iyaagaappe asirataanne godaayyo dummayi wottidobaa ammanetti immidi , he kifileta gelissidosona . leewee konaanee eta bolli sunttettiis; a ishay shim77i a kaallidi sunttettiis .
kawoy hizqqiyaasinne xoossaa beeta maqidasiyan halaqatiya azaariyaasi azazin , yihi7eeli , azaazee , nahaati , asaaheeli , yaarimooti , yozabaadi , eli7eeli , yisimaakee , mahaatinne banaayi sunttettidosona; eti konaaniyaanne a ishaa shim77a aawatettaappe garssaara oottanawu sunttettidosona .
leewiyaa yimina na7ay qoree , arshsho bagga penggiyaa naagiyaagee , asay xoossaayyo ba dosan coo ehiido imuwaanne dummayi wottidobaa ekkanawunne shaakki shaakkidi immanawu sunttettiis .
qeeseti de7iyo katamatun gitaappe guuttaa gakkanaassi de7iya bantta ishanttuyyo ammanettidi , eta oosuwaadan oosuwaadan shaakki shaakkidi immanaadan edeni , miniyaamini , yaasu , shamaa7ee , amaareenne shakaanee qoreppe garssaara sunttettidosona .
bantta citan citan bantta oosuwaa gallassi gallassi godaa beeta maqidasiyan oottiyaageetuyyo , layttay hasttamaa gakkidonne hasttamaappe bolla gidido attumaasa ubbaayyo eta gakkiyaagaa gakkiyaagaa shaakkidi immidosona .
bantta aawatu keettan keettan qoodetti uttida qeesetuyyookka immidosona . qassi layttay laatamaa gakkidonne laatamaappe bolla gidido leewatuyyo bantta oosuwaadan oosuwaadan bantta citan citan shaaketti qoodettidaageetuyyo eta gakkiyaagaa shaakkidi immidosona .
qeesetinne leewati bantta yeletaadan yeletaadan qoodettiyo wode , eti bantta guutta naatuura , bantta maccaasatuura , bantta macca naatuuranne bantta attuma naatuura issippe xaafettidosona; ayssi giikko , eti ammanettidi , bantta huuphiyawu geeyidosona .
qassi bantta katamatu yuushuwan de7iya hentta gadetun woykko hara katamatun de7iya aaroona yara gidiya qeesetuyyo , qeesetu zare gidiya attuma asatu ubbaayyoonne bantta yeletaadan qoodettida leewatu ubbaayyo eta gakkiya qumaa shaakkanawu asati sunttettidosona .
kawoy hizqqiyaasi godaa ba xoossaa sinttan lo77o suurenne tuma gididabaa yihudaa biittaa ubban oottiis .
hizqqiyaasi godaa beeta maqidasiyaayyo oottido ooso ubban , higgiyaaninne azazuwan xaafettidoogaadan xoossaa ba kumetta wozanaappe koyido gishshawu , ayyo ubbabay injjetiis .
kawoy hizqqiyaasi godaayyo ammanettidi oottido ha oosuwaappe guyyiyan , asoore kawoy sanaakireebi yihudaa biittaa bolli woraajjiis; woraajjidi baayyo oyqqanawu qoppidi , gimbbetti uttida katamata dooddiis .
sanaakireebi yerusalaamen olanawu yiidoogaa hizqqiyaasi be7ido wode ,
katamaappe kareera goggiya pultto haattaa zeeranawu ba oosanchchatanne ba mino asata zoretaa bessiis; bessin eti a maaddidosona .
hegaa gishshawu , eti daro asaa shiishshidi , hegaa heeran de7iya pulttota ubbaanne goggiya shaafaa baridosona . baridi , &quot; asoore kawoti yiidi , ay haattanne demmoppona &quot; yaagidosona .
hegaappe guyyiyan , hizqqiyaasi minni oottidi , laalettida dirssaa gimbbiyaa ubbaa zaarettidi gimbbiis; yaatidi a bolli adussa gimbbiyaa gimbbiis . he dirssaa gimbbiyaappe kare baggaara hara dirssaa gimbbiyaa gimbbiis; qassi daawita kataman de7iya miillo giyoosaa minttiis . daro ola miishshaakka gonddalliyaakka medhdhiis .
yaatidi olanchchatu halaqata asaa bolli sunttiis; eta ubbaa katamaa penggiyaa matan de7iya gutaran shiishshidi ,
&quot; hayyanintta minnite ! asoore kawuwaara de7iyaagaappe nunaara de7iyaagee aadhdhees . hegaa gishshawu , asoore kawuwaayyoonne aara de7iya daro olanchchatuyyo yayyoppite ! dagammoppite !
aara asa wolqqi de7ees; shin nunaara goday nu xoossay nuna maaddanawunne nuuyyo olettanawu de7ees &quot; yaagidi eta minttettiis . yihudaa kawoy hizqqiyaasi haasayidoban asay minettiis .
hegaappe guyyiyan , asoore kawoy sanaakireebi ba olanchchatu ubbaara issippe laakisha katamaa dooddishin , yihudaa kawuwaa hizqqiyaasakkonne yerusalaamen de7iya yihudaa asaa ubbaakko , oosanchchata kiittiis .
kiittidi , &quot; asoore kawoy sanaakireebi , inttenoo , ha doodetti uttida yerusalaame kataman de7iya asatoo , oonan ammanettidetii ?
hizqqiyaasi inttena , &quot; asoore kawuwaa kushiyaappe goday nu xoossay nuna ashshana &quot; yaagees; shin i inttena hegaadan balettiiddi , namisaaninne saamuwan woranawu hanees .
xoossaayyo goynniyo xoqqa sohotanne yarshshiyo sohota diggirggidi , yihudaanne yerusalaame asaa , &quot; intte issi yarshshiyoosaa sinttan goynnite; qassi intte yarshshuwaakka a bolli xuuggite &quot; yaagiyaagee ha hizqqiyaasa gidennee ?
&quot; taaninne ta aawati hara kawotettatu asaa ubbaa bolli oottidobaa intte eribeekketii ? he kawotettatu xoossati bantta biittaa ta kushiyaappe ashshanawu danddayidonaa ?
ta aawati xayssido ha kawotettatu xoossatu ubbaa giddon ba asaa ta kushiyaappe ashshanawu danddayiday oonee ? yaatin , intte xoossay inttena ta kushiyaappe waati ashshanawu danddayii ?
hegaa gishshawu , ha77ikka , hizqqiyaasi inttena balettoppo woykko hagaadan cimmoppo . intte hizqqiyaasa ammanoppite . ayssi giikko , a asaa ta kushiyaappe woykko ta aawatu kushiyaappe , dere asaa xoossati woykko kawotettaa xoossati ashshanawu danddayibookkona . yaatin , hegee intte xoossay inttena ta kushiyaappe ashshanawu waani danddayii ? yaagees &quot; yaagidosona .
sanaakireeba oosanchchati godaa xoossaa bollinne a ashkkaraa hizqqiyaasa bolli hara corabaakka haasayidosona .
sanaakireebi qassikka godaa israa7eela xoossaa cayanawunne a bolli haasayanawu dabddaabbiyaa xaafiiddi , &quot; sa7aa bollan de7iya kawotettatu xoossati bantta asaa ta kushiyaappe ashshibeennaagaadan , hizqqiyaasa xoossaykka ba asaa ta kushiyaappe ashshenna &quot; yaagidi xaafiis .
sanaakireeba oosanchchati katamaa omooddanawu koyidi , dirssaa gimbbiyaa bolli uttida yerusalaame asaa yashissanawunne daganttanawu bantta qaalaa xoqqu oottidi , ibraawettuwan eta bolli waassidosona .
asaa kushiyan oosettida , ha sa7an de7iya hara asatu xoossatu bolli haasayiyoogaadan , yerusalaame xoossaa bollikka haasayidosona .
hegaappe guyyiyan , kawoy hizqqiyaasinne amoxa na7ay , hananabaa yootiya isiyaasi hagaa gishshawu , xoossaa woossidosona; eti saluwaa pude waassidosona .
waassin asoore kawoy dunkkaanidosan de7iya olanchchata ubbata , gadaawatanne halaqata xayssiya kiitanchchaa goday kiittiis . hegaa gishshawu , asoore kawoy kawuyyidi , ba biitti simmiis . simmidi , ba xoossaa keettaa gelido wode , a naati a he sohuwan bisuwan woridosona .
hegaadan oottidi , goday hizqqiyaasanne yerusalaamen de7iya asaa asoore kawuwaa sanaakireeba kushiyaappenne hara morkketu ubbatu kushiyaappe ashshiis; ashshidi eta shooro biittatu ubbabaappe eta shemppissiis .
daro asati godaayyo imotaa immidosona; yihudaa kawuwaa hizqqiyaasayyookka al77o miishsha ehiidosona . he wodeppe doommidi , kawotetta ubbay hizqqiyaasa keehippe bonchchiis .
he wode hizqqiyaasi harggidi , hayqqana matiis; yaatidi godaa woossiis . woossin goday ayyo woosettiis; woosettidi a pattanawu malaataa immiis .
shin hizqqiyaasi otorettido gishshawu , goday ayyo kehido kehaassi a galatibeenna . hegaa gishshawu , a bolli , yihudaa bollinne yerusalaame bolli godaa hanqqoy wodhdhiis .
gidikkonne , wurssettan hizqqiyaasi ba otoruwaa aggidi , yerusalaame asatuura issippe banatettaa kawushshiis . hegaa gishshawu , hizqqiyaasa wodiyan godaa hanqqoy eta bolli wodhdhibeenna .
hizqqiyaasayyo keehippe daro duretettaynne bonchchoy de7ees; hizqqiyaasi ba birawu , worqqawu , al77o shuchchawu , sawuwawu , gonddalliyawunne hara al77o miishsha ubbawu buquraa minjjiyoosaa keexxiis .
kattaa , woyne eessaanne zaytiyaa wottiyo sohotakka keexxiis . dumma dumma mehee eqqiyo aqotanne dorssaa wudee eqqiyo birddiyaa oottiis .
xoossay ayyo keehi daro aquwaa immido gishshawu , baayyo katamata keexxiis; dorssaa wudiyaanne mehiyaa wudiyaa daruwaa shiishshiis .
ha hizqqiyaasikka qommo baggaara de7iya giyoona haattaa pulttuwaa zeeridi , daawita katamaayyo arggo baggi zaaridi , haattaa yeddiis . hizqqiyaasi oottidobay ubbay lo77o polettiis .
shin yihudaa biittan hanida maalaalissiya malaataabaa oychchanawu baabiloone haariyaageeti kiittido asati hizqqiyaasakko yiido wode , goday a paaccanawunne a wozanan de7iyaabaa ubbaa eranawu a yeddi bessiis .
hizqqiyaasi hanido harabaynne godaayyo i oottido lo77o oosuwaabay amoxa na7aa , hananabaa yootiya isiyaasa ajjuutaa maxaafaaninne yihudaa kawotunne israa7eela kawotu taarikiyaa maxaafan xaafetti uttiis .
hizqqiyaasi hayqqidi , ba mayzzan gayttiis; gayttin qommo baggaara de7iya daawita zerettatu makkaanan a moogidosona . i hayqqin , yihudaa asay ubbaynne yerusalaamen de7iya asay a bonchchidosona . a sohuwan a na7ay minaasee kawotiis .
minaasee kawotiyo wode , layttay ayyo tammanne naa77a; i yerusalaamen ishatamanne ichchashu laytta kawotiis .
goday israa7eela asaa sinttaappe laaggidi kessido asatu de7uwaa wogaa , he sheneyiyaagaa qullidi , ikka godaa sinttan iitabaa oottiis .
minaasee ba aaway hizqqiyaasi laalido , goynniyo xoqqa sohota zaarettidi keexxiis; ba7aalayyo yarshshiyo sohotanne asheero giyo xoossee misileta medhdhiis . qassi saluwaa xoolinttetu ubbatuyyookka goynniisinne etayyo oottiis .
goday kase , &quot; ta sunttay merinawu yerusalaamen de7ana &quot; yaagi wottido godaa beeta maqidasiyan minaasee hara xoossatuyyo yarshshiyo sohota giigissiis .
godaa beeta maqidasiyan de7iya naa77u dabaabatun saluwaa xoolinttetu ubbaayyo yarshshiyo sohota giigissiis .
hinnooma zanggaaran ba attuma naata taman xuuggidi yarshshiis . i ba huuphenkka bitiyaagaanne gojiyaagaa gididi , shareechchotanne moytilliyaa haasayissiyaageeta zoriyaa oychchiis . godaa sinttan i daro iitabaa oottidi , a hanqqetissiis .
hegaappe guyyiyan , ba medhdhido eeqaa misiliyaa xoossaa beeta maqidasiyaa giddon essiis . he beeta maqidasee , xoossay daawitayyoonne a na7aa solomonayyo , &quot; israa7eela zare ubbaa giddoppe taani doorido ha beeta maqidasiyaaninne yerusalaamen taani ta sunttaa merinawu xeesissana .
taani israa7eela asaa azazido azazo ubbaanne muuse baggaara imettida higgiyaa , wogaanne pirddaa ubbaa eti naagidi oottikko , taani eta mayzza aawatuyyo immido biittaappe eta kottiyaa shodissikke &quot; yaagi wottido beeta maqidasiyaa .
shin minaasee yihudaa asaanne yerusalaame asaa balettiis; yaatin , eti goday israa7eela asaa sinttaappe xayssido dere asaagaappe aadhdhiya iitaa oottidosona .
goday minaaseyyoonne a asaayyo haasayiis; shin eti a haasayaa siyennan ixxidosona .
hegaa gishshawu , goday asoore kawuwaa ola gadaawata eta bolli denttiis; denttin eti minaase siiriyan dafuwaa aattidi oyqqidosona; oyqqidi nahaasiyaa sanssalatan qachchidi , baabiloone biitti efiidosona .
minaasee tuggatido wode , godaa ba xoossaa maaduwaa woossiis; ba aawatu xoossaa sinttan banatettaa keehippe kawushshiis .
minaasee xoossaa woossido wode , xoossay ayyo woosettiis; a watwatuwaakka siyiis . siyidi yerusalaamen a kawotettan zaaretti wottiis . goday xoossaa gididoogaa minaasee hegan eriis .
hegaappe guyyiyan , minaasee giyoona pulttuwaa matan de7iya sohuwaappe doommidi , ofeela giyo sohuwaara kanttidi biidi , moliyaa penggiyaa giyo penggiyaa gakkanaashin , kaseegaappe kare baggaara hara dirssaa gimbbiyaa gimbbiis . he gimbbee daawita katamaappe arshsho baggaara de7iya zanggaaran de7ees . yihudaa katamatu ubban ola gadaawata wottiis .
allaga xoossatanne eeqaa misiliyaa godaa beeta maqidasiyaappe diggiis; godaa beeta maqidasee de7iyo deriyaa bollinne yerusalaamen i oottido yarshshiyo sohota ubbaa qolidi , he katamaappe kare kessidi oliis .
minaasee qassi godaayyo yarshshiyoosaa ooraxissidi , issippetettaa yarshshuwaanne galataa yarshshuwaa an yarshshiis . yihudaa asaakka godaassi israa7eela xoossaassi goynnanaadan azaziis .
asay goynniyo xoqqa sohotun yarshshuwaa yarshshiyoogaa aggana xayikkokka , eti yarshshiyoogee godaa bantta xoossaa xalaalaassa .
minaasee hanido harabay , i ba xoossaa woossido woosaynne godaa israa7eela xoossaa sunttan hananabaa yootiyaageeti ayyo yootidobay israa7eela kawotu taarikiyaa maxaafan xaafetti uttiis .
qassi a woosaynne xoossay ayyo woosettidobay , i oottido nagaraynne naaqoy ubbay , minaasee bana kawushshanaappe kase oottido goynniyo xoqqa sohotinne asheeri misiletanne ba goynniyo eeqata i essido sohoti ubbay hananabaa yootiyaageetu taarikiyaa maxaafan xaafetti uttidosona .
minaasee hayqqidi , ba mayzzan gayttiis; yaatin , minaasa a kawo keettan moogidosona . a sohuwan a na7ay amooni kawotiis .
amooni kawotiyo wode , layttay ayyo laatamanne naa77a; i yerusalaamen naa77u laytta kawotiis .
a aaway minaasee oottidoogaadan , ikka godaa sinttan iitabaa oottiis . a aaway minaasee ootissido misiletu ubbaayyo yarshshiisinne etayyo oottiis .
shin a aaway minaasee banatettaa kawushshidoogaadan , i banatettaa godaa sinttan kawushshibeenna; amooni naaquwaa yaa yaa darissiis .
amoona oosanchchati a bolli maqettidi , a kawo keettan a woridosona .
hegaappe guyyiyan , yihudaa asati kawuwaa amoona bolli maqettida ubbata woridosona . woridi amoona sohuwan a na7aa yoosiyaasa kawoyidosona .
yoosiyaasi kawotiyo wode , layttay ayyo hosppuna; i yerusalaamen hasttamanne isiini laytta kawotiis .
yoosiyaasi godaa sinttan suurebaa oottiis; ushachchi haddirssi geennan , ba mayzza aawaa daawita ogiyan hemettiis .
i kawotido hosppuntta layttan biron yelaga de7iiddi , ba mayzza aawaa daawita xoossaayyo goynnanawu doommiis; qassikka i kawotido tammanne naa77antto layttan yihudaaninne yerusalaamen de7iya goynniyo xoqqa sohotanne asheero giyo xoossee misiletanne massi giigissidonne seerissi medhdhido misileta xayssiyoogaa doommiis .
i eqqidi azazin , ba7aalayyo yarshshiyo sohota laalidosona; etappe bollaara de7iya ixaanaa cuwayiyoobatakka qanxxerettidosona . asheeri misileta , massi giigissido eeqatanne seerissi medhdhido misileta kinchcheretti liiqissidi , xiille kessidosona; yaatidi he xiilliyaa etayyo goynniya asatu duufuwan laalidosona .
qassi yoosiyaasi eta qeesetu meqettaa he yarshshiyo sohotu bollan xuuggiis; yaatidi yihudaanne yerusalaame geeshshiis .
minaase biittan , efireema biittaaninne simoona biittan , biidi nifttaaleema biittaa gakkanaashin de7iya katamatanne moorettida sohota ubbaa hegaadan oottidi geeshshiis .
yoosiyaasi yarshshiyo sohota laaliis; asheeri misiletakka hara eeqaa misiletakka kinchcherettidi liiqissiis . israa7eela biittan ubban ixaanaa cuwayiyoobata ubbaa qanxxerettiis . hegaappe guyyiyan , yoosiyaasi yerusalaame simmiis .
yoosiyaasi kawotido tammanne hosppuntta layttan , biittaanne beeta maqidasiyaa geeshshidoogaappe guyyiyan , godaa ba xoossaa beeta maqidasiyaa bottokonana mala , axaaliyaa na7aa saafaana , yerusalaame katamaa haariya ma7iseeyanne yo7akaaza na7aa , waanna xaafiyaa yo7aaha kiittiis .
kiitettidaageeti qeese ubbatu halaqaa hilqqiyaakko yiidosona . penggiyaa naagiya leewati minaaseppe , efireemappe , attida israa7eela asaa ubbaappe , yihudaappe , biniyaamappenne yerusalaamen de7iyaageetuppe kase shiishshidi , xoossaa beeta maqidasiyaa ehiido miishshaa hilqqiyaayyo immidosona .
hegaappe guyyiyan , eti godaa beeta maqidasiyaa bottokonissiya halaqatuyyo immidosona . immin eti godaa beeta maqidasiyaa bottokonanaadaaninne wotti yeggidi keexxanaadan oosanchchatuyyo immidosona .
qassi yihudaa kawoti moorissido beeta maqidasiyaa loytissanawu he miishshan anaaxetinne gimbbiyaageeti mittaanne shuchchaa shammanaadan immidosona .
oosuwaa oottiya asati ammanettidaageeta . eta bolli sunttettida oyddu leewati , maraara yaraappe yahaatanne obaadiyaanne , qahaata yaraappe mashulaamanne zakkaariyaasa . yettaa miishshaa eriya leewati ubbay
tookkiya asatu bollinne dumma dumma oosuwaa oottiyaageetu bolli sunttettidosona . qassi hara leewati xaafeta , halaqatanne penggiyaa naagiyaageeta gididosona .
eti godaa beeta maqidasiyaa yiida miishshaa kessiyo wode , qeesee hilqqee goday muuse baggaara immido higgiyaa maxaafaa demmiis .
hilqqee waanna xaafiyaa saafaana , &quot; taani godaa beeta maqidasiyaappe higgiyaa maxaafaa demmaas &quot; yaagiis . yaagidi he maxaafaa saafaanayyo immiis .
immin saafaani he maxaafaa kawuwaakko ehiidi , &quot; ne oosanchchati azazettido azazo ubbaa oottoosona .
godaa beeta maqidasiyan de7iya miishshaa wurssi ekkidi , bottokonissiya halaqatuyyonne bottokoniya oosanchchatuyyo immidosona &quot; yaagidi yootiis .
qassikka waanna xaafee saafaani kawuwaa , &quot; qeesee hilqqee taayyo maxaafaa immiis &quot; yaagiis; yaagidi saafaani maxaafaa kawuwaa sinttan nabbabiis .
nabbabin kawoy higgiyaa qaalaa siyido wode , azzanidi ba maayuwaa pooshshiis .
hegaappe guyyiyan , kawoy hilqqiyaa , saafaana na7aa ahiqaama , mikaaya na7aa abddoona , waanna xaafiyaa saafaananne kawuwaa oosanchchaa asaaya hagaadan yaagidi azaziis;
&quot; biite; biidi ta gishshaanne israa7eelaaninne yihudan attidaageetu gishshaa , ha beettida maxaafaa qaalaabaa ane godaa oychchite . ayssi giikko , ha maxaafan xaafettida ubbabaa oottanawu , nu mayzza aawati godaa qaalaa naagibeenna gishshawu , nu bolli tigettida godaa hanqqoy keehippe daro &quot; yaagiis .
yaagin hilqqeenne kawoy kiittido asati hananabaa yootiya hulddikko biidosona . huldda harihaasa na7aa tiiqiwa na7a , beeta maqidasiyaa maayuwaa naagiya shaaluuma maccaasiyo . a yerusalaamen naa77antto shuchchan de7aasu . he biida asati iyyo ha yohuwaa yootidosona .
yootin huldda eta , &quot; goday israa7eela xoossay , inttena taakko kiittida bitaniyaayyo yootite yaagees .
goday hagaadan yaagees; be7ite , yihudaa kawuwaa sinttan nabbabettida maxaafan xaafettida iita qanggettaa ubbaa , ha sohuwaa bollinne ha sohuwan de7iya asaa bolli ehaana hanays .
eti tana aggidi , hara xoossatuyyo ixaanaa cuwayidosona; yaatidi eti bantta kushiyan oottidoban ubban tana hanqqetissidosona . hegaa gishshawu , ta hanqqoy ha sohuwaa bolli tigettana; i mulekka teqettenna yaagees .
&quot; godaa oychchanawu inttena kiittida yihudaa kawuwaa hagaadan yaagite; goday israa7eela xoossay neeni siyido qaalaabaa hagaadan yaagees;
&quot; ha sohuwaa bollinne ha sohuwan de7iya asaa bolli xoossay haasayidobaa neeni siyido wode , ne wozanay shuggin , ta sinttan ne huuphiyaa kawushshido gishshawunne ne maayuwaa pooshshada , ta sinttan yeekkido gishshawu , taani ne woosaa siyaas .
hegaa gishshawu , taani nena ne mayzzan gattana; neeni saro moogettana . taani ha sohuwaa bollinne ha sohuwan de7iya asaa bolli ehaana iitabaa ne ayfee be7enna &quot; yaagees yaagite &quot; yaagaasu . yaagin eti biidi , ha haasayettidabaa kawuwaayyo yootidosona .
hegaappe guyyiyan , kawoy yoosiyaasi kiittidi , yihudaa cimatanne yerusalaame cimata ubbaa shiishshiis .
kawoy godaa beeta maqidasiyaa pude kiyiis; yihudaa asay ubbay , yerusalaamen de7iya asay , qeesetinne leewati , guuttaappe gitaa gakkanaassi de7iya asay ubbay aara issippe pude kiyidosona . kiyin godaa beeta maqidasiyaappe beettida maachchaa maxaafaa qaalaa ubbaa kawoy eti siyishin nabbabiis .
hegaappe guyyiyan , kawoy ba sohuwan eqqidi , godaa ogiyan hemettanawunne a higgiyaa , a wogaanne a azazuwaa ba kumetta wozanaaninne ba kumetta shemppuwan naaganawu , qassi ha maxaafan xaafettida maachchaadan oottanawu godaa sinttan geppiis .
yerusalaameeninne biniyaaman de7iya asata ubbaa he maachchaa naaganaadan gefissiis; gefissin yerusalaamen de7iya asay xoossaa , bantta mayzza aawatu xoossaa maachchay giyoogaadan oottidosona .
yoosiyaasi israa7eela asawu de7iya biittaappe tunabaa ubbaa diggiis . diggidi yan de7iya ubbati godaayyo , bantta xoossaayyo , oottanaadan oottiis . yoosiyaasi de7ido laytta ubban , eti godaa bantta mayzza aawatu xoossaa kaalliyoogaa aggibookkona .
hegaappe guyyiyan , yoosiyaasi yerusalaamen godaayyo paasikaa baalaa bonchchiis . koyro aginan tammanne oyddantto gallassi paasikaa dorssa maraa shukkidosona .
yoosiyaasi qeeseta eta oosuwan oosuwan sunttiis; sunttidi eta godaa beeta maqidasiyaa oosuwan minttettiis .
godaayyo geeshsha gididi , israa7eela ubbaa tamaarissiya leewata i hagaadan yaagiis; &quot; geeshsha taabootaa daawita na7ay , israa7eela kawoy solomoni keexissido beeta maqidasiyan wottite . hagaappe sinttan taabootaa intte hashiyan tookkanawu koshshenna . ha77ikka godaayyo , intte xoossaayyoonne , a asaa israa7eelayyo oottite .
israa7eela kawoy daawitinne a na7ay solomoni xaafidoogaadan , intte citan citaaninne intte aawatu keettan keettan inttena giigissite .
&quot; intte leewati intte dabbota , israa7eela zaretu yarata maaddana mala , intte yaran yaran shaahettidi , beeta maqidasiyaa giddon eqqite;
paasikaa dorssa maratakka shukkite . intte huuphiyawukka geeyite; goday muuse baggaara haasayido qaalaa eti oottanaadan intte dabbotuyyo dorssa marata giigissite &quot; yaagiis .
yoosiyaasi paasikaa yarshshuwawu hananaadan he sohuwan de7iya asaayyo hasttamu sha7u dorssa maratanne deeshsha marata immiis; qassi heezzu sha7u korimatakka immiis . hageeta ubbaa kawoy ba wudiyaappe immiis .
kawoy sunttido halaqatikka asaayyo , qeesetuyyoonne leewatuyyo banttabaa bantta sheniyan immidosona . xoossaa beeta maqidasiyaa halaqati hilqqee , zakkaariyaasinne yihi7eeli paasikaa yarshshuwawu haniya naa77u sha7anne usuppun xeetu dorssa maratanne deeshsha marata qeesetuyyo immidosona; qassi heezzu xeetu korimatakka immidosona .
leewatu halaqati konaaneenne a ishantti shamaa7eenne nataani7eeli , qassi hashaabee , yi7i7eelinne yozabaadi paasikaa yarshshuwawu haniya ichchashu sha7u dorssa maratanne deeshsha marata leewatuyyo immidosona; qassi ichchashu xeetu korimatakka immidosona .
paasikaa baalaayyo ubbabay giigiis; giigin kawuwaa azazuwaadan qeeseti bantta sohuwan sohuwan , leewatikka bantta citan citan eqqidosona .
paasikaa dorssa marati shukettiyo wode , leewati galbbaa qaarishin , qeeseti suuttaa ekkidi , yarshshiyoosaa bolli caccafidosona .
hegaappe guyyiyan , xuuggiyo yarshshuwaayyo giigida dorssatu ashuwaa leewati ba keettaa asan asan shaahetti uttida israa7eela zaretu yaratuyyo immidosona . leewati hegaa immidoogee muuse maxaafan xaafettidoogaadan asay godaayyo yarshshanaassa . eti korimatakka hegaadan oottidosona .
leewati wogay azaziyoogaadan shukettida paasikaa dorssa maratu ashuwaa taman xiixxidosona; geeshsha yarshshota xaaruwan , otuwaaninne disttiyan doyssidosona . yaatidi ka77idaagaa israa7eela zaretu yaratu ubbawu eesuwan shaakki shaakkidi immidosona .
hegaappe guyyiyan , leewati banttayyoonne aaroona zeretta gidiya qeesetuyyo paasikaa yarshshuwaa giigissidosona . ayssi giikko , he qeeseti xuuggiyo yarshshuwaanne handdaa yarshshuwaa yarshshiiddi , qammaa gakkanaashin oottoosona .
daawiti , asaafi , hemaaninne kawuwaayyo hananabaa yootiya yidutuuni kase azazidoogaadan , asaafa yarati , mazamuriyaa yexxiyaageeti bantta sohuwan de7oosona . penggiyaa naagiyaageetikka bantta naagiyo penggiyaa penggiyaa naagoosona . eta dabboti , leewati etayyo giigissido gishshawu , eti bantta oosuwaa aggibookkona .
godaayyo oottiyo oosoy ubbay , paasikaa baalaa bonchchiyoogeenne xuuggiyo yarshshuwaa godaayyo yarshshiyoosaa bolli yarshshiyoogee , kawoy yoosiyaasi azazidoogaadan hanidi , he gallassi giigiis .
hegan shiiqida israa7eela asay he gallassi paasikaa baalaa bonchchiis; eti oyttaa baalaakka laappun gallassi bonchchidosona .
hananabaa yootiya sameela wodiyaappe doommin , hegaa mala paasikaa baalay israa7eelan bonchchetti erenna . yoosiyaasi , qeesetinne leewati , he sohuwan shiiqida yihudaa asay , israa7eela asay ubbaynne yerusalaamen de7iya asay bonchchidoogaa mala paasikaa baalaa kase israa7eela kawotuppe bonchchiday issoynne baawa .
ha paasikaa baalay yoosiyaasi kawotido tammanne hosppuntta layttan bonchchettiis .
ha ubbaappe guyyiyan , yoosiyaasi beeta maqidasiyaa giigissido wode , gibxxe kawoy nakoy efiraaxiisa shaafaa matan de7iya karkkamiisha giyo kataman olettanawu biis . biishin yoosiyaasi a teqqanawu kiyiis .
shin nakoy yoosiyaasakko asa kiittidi , &quot; yihudaa kawuwawu , tananne nena ooshshiyay aybee ? taani yiidoy ta morkketa olanaassappe attin , nena olanaassa gidenna . ta morkketa taani eesuwan olanaadan xoossay tana azaziis . xoossay nena xayssennaadan , tanaara de7iya xoossaara gaaddetiyoogaa agga &quot; yaagiis .
gidikkonne , yoosiyaasi goday nako baggaara odidoogaa siyennaaninne guyye simmennan ixxiis . ixxidi morkketi bana erenna mala , ba kawotaa maayuwaa laammiis; laammidi magiddo dembbaa olettanawu geliis .
gelin wonddafiyaasati kawuwaa yoosiyaasa dukkidi caddidosona . caddin kawoy ba ashkkaratuyyo , &quot; taani keehippe cadettaas; tana olaa giddoppe kessite &quot; yaagiis .
yaagin ashkkarati yoosiyaasa paraa gaariyaappe denttidi , ayyo de7iya naa77antto paraa gaariyan wottidi , a yerusalaame ehiidosona . ehin i yan hayqqiis; hayqqidi ba mayzza aawatu makkaanan moogettiis . yihudaa asaynne yerusalaame asay ubbay ayyo yeekkiis .
ermmaasi yoosiyaasayyo zilaaliyo zilaassaa kessidi xaafiis; xaafin yeeho yeekkiya maccaasatinne attumaasati yoosiyaasa qoppi qoppidi yeekkiyo wode , ha ermmaasi kessido zilaassaa zilaaliyoogee israa7eela biittan woga gidiis . he zilaassay israa7eelatu yeehuwaa zilaassaa maxaafan xaafetti uttiis .
yoosiyaasi hanido harabay , godaa higgiyan xaafettidoogaadan i oottido lo77o oosuwaabaynne
koyroppe wurssettaa gakkanaassi i polidobay ubbay israa7eela kawotunne yihudaa kawotu taarikiyaa maxaafan xaafetti uttiis .
hegaappe guyyiyan , he biittaa asay yoosiyaasa na7aa yo7akaaza dooridosona; dooridi a aawaa sohuwan yerusalaamen kawoyidosona .
yo7akaazi kawotiyo wode , layttay ayyo laatamanne heezza; i yerusalaamen heezzu agina kawotiis .
hegaappe guyyiyan , gibxxe kawoy yo7akaaza yerusalaame kawotettaappe wottiis; wottidi heezzu sha7anne oyddu xeetu kilo giraame deexxiya xaqara biraanne hasttamanne oyddu kilo giraame deexxiya worqqaa yihudaa asaa giirissiis .
gibxxe kawoy yo7akaaza ishaa eliyaaqiima yihudaa bollinne yerusalaame bolli kawoyiis; kawoyidi a sunttaa yo7aqeema yaagidi laammiis . yaatidi yo7aqeema ishaa yo7akaaza gibxxe efiis .
yo7aqeemi kawotiyo wode , layttay ayyo laatamanne ichchasha; i yerusalaamen tammanne isiini laytta kawotiis . godaa ba xoossaa sinttan iitabaa oottiis .
baabiloone kawoy naabukadanaxoori a olidi , baabiloone efaanawu nahaasiyaa sanssalatan qachchiis .
naabukadanaxoori qassi godaa beeta maqidasiyaappe miishshaa ekkidi , baabiloone efiidi , ba kawo keettan wottiis .
yo7aqeemi hanido harabay , i oottido tunabaynne i oottido iitabay ubbay israa7eela kawotunne yihudaa kawotu taarikiyaa maxaafan xaafetti uttiis . i hayqqin , a sohuwan a na7ay yo7aakiini kawotiis .
yo7aakiini kawotiyo wode , layttay ayyo hosppuna; i yerusalaamen heezzu aginanne tammu gallassa kawotiis . godaa sinttan i iitabaa oottiis .
layttay laamettiyo wode kawoy naabukadanaxoori asaa kiittidi , yo7aakiinanne godaa beeta maqidasiyan de7iya al77o miishshata aara issippe baabiloone ehiissiis . yaatidi a aawaa ishaa sedeqiyaasa yihudaa bollinne yerusalaame bolli kawoyiis .
sedeqiyaasi kawotiyo wode , layttay ayyo laatamanne isiino; i yerusalaamen tammanne isiini laytta kawotiis .
godaa ba xoossaa sinttan i iitabaa oottiis; qassi godaa sunttan hananabaa yootiya ermmaasa sinttan bana kawushshibeenna .
sedeqiyaasi ammanettanaadan bana xoossaa sunttan caaqettida naabukadanaxoora bolli makkaliis . godaakko israa7eela xoossaakko simmiyoogaa aggidi , ba morggiyaa zozzissiis; ba wozanaakka muumissiis .
qassi yihudaa asaynne eta kaalettiya qeeseti , mulekka ammanettennaageeta gididosona . eti hara kawotettaa asay oottiyo sheneyiya oosota qullidi , goday yerusalaamen geeshshido a beeta maqidasiyaakka tunissidosona .
goday , eta mayzza aawatu xoossay ba asaayyoonne ba beeta maqidasiyaayyo qarettiyo gishshawu , ba hananabaa yootiyaageeta etayyo zaari zaaridi kiittiis .
shin godaa hanqqoy eta bolli wodhdhana gakkanaashiininne etayyo kessi ekkiyoosay xayana gakkanaashin , eti goday kiittidoogeetu bolli qilliiccidosona , a qaalaa karidosonanne hananabaa yootiyaageetu bolli miiccidosona .
hegaa gishshawu , goday baabiloone kawuwaa eta bolli denttidi ehiis . ehin eta yelaga attuma asaa beeta maqidasiyaa giddon bisuwan woriis; yelaga attumaasatuyyo , woykko geela7otuyyo , woykko cimatuyyo , woykko ceegatuyyo qarettennan , xoossay eta ubbaa naabukadanaxoora kushiyan aattidi immiis .
baabiloone kawoy xoossaa beeta maqidasiyan de7iya miishshata ubbaa , gitaanne guuttaa , godaa beeta maqidasiyan de7iya buquraa , kawuwaa buquraanne a oosanchchatu buquraa ubbaa ekkidi , baabiloone efiis .
hegaappe guyyiyan , baabiloone olanchchati xoossaa beeta maqidasiyaa taman xuuggidi , yerusalaame dirssaa gimbbiyaakka laalidosona . kawo keettata ubbaa taman xuuggidi , yan de7iya al77o miishsha ubbaa xayssidosona .
xayssin kawoy bisuwaappe palahidi attidaageeta omooddidi baabiloone efiis . parsse kawotettay wolqqaamana gakkanaassi , eti ayyoonne a naatuyyo ashkkara gididosona .
hegan goday hananabaa yootiya ermmaasa baggaara odido qaalay polettiis . wurssettan biittay laappun tammu laytta kumettaa asi baynna soho gididi shemppiis; hegeenne , laappuntta laappuntta layttaa sambbata oottidi , biittaa shemppissiyoogaa asay aggido gishshaassa .
parsse kawoy qiiroosi kawotido koyro layttan , hananabaa yootiya ermmaasa baggaara goday haasayidobaa poliis . parsse kawoy qiiroosi ba kawotettaa giddon ubbasan hagaadan yaagidi awaajjanaadaaninne xaafidi wottanaadan goday a ayyaanaa denttettiis;
&quot; parsse kawoy qiiroosi hagaadan yaagees; goday , saluwaa xoossay ha sa7aa kawotettata ubbaa taayyo immiis; qassi yihudan de7iya yerusalaamen taani ayyo beeta maqidasiyaa keexxanaadan tana sunttiis . xoossaa asaa gidida ooninne yaa bo . goday a xoossay aara gido ! yaagees &quot; yaagiis .
parsse kawoy qiiroosi kawotido koyro layttan , hananabaa yootiya ermmaasa baggaara goday haasayidobaa poliis . parsse kawoy qiiroosi ba kawotettaa giddon ubbasan hagaadan yaagidi awaajjanaadaaninne xaafidi wottanaadan goday a ayyaanaa denttettiis;
&quot; parsse kawoy qiiroosi hagaadan yaagees; goday , saluwaa xoossay ha sa7aa kawotettata ubbaa taayyo immiis; qassi yihudan de7iya yerusalaamen taani ayyo beeta maqidasiyaa keexxanaadan tana sunttiis .
xoossaa asa gidida ooninne yaa bo . a xoossay aara gido ! intte yihudan de7iya yerusalaame biidi , yan yerusalaamen de7iya godaa , israa7eela xoossaa beeta maqidasiyaa zaarettidi keexxite .
dumma dumma biittan de7iya asay ubbay ayhudatuppe attidaageetuyyo biraa , worqqaa , dumma dumma miishshatanne mehiyaa immidi maaddona; qassi yerusalaamen de7iya xoossaa beeta maqidasiyaassikka bantta dosan immiyo imotaa immona yaagiis &quot; yaagees .
hegaappe guyyiyan , yihudaa zaretunne biniyaama zaretu halaqati , qeesetinne leewati , qassi xoossay eta wozanaa denttettido ubbati yerusalaamen godaa beeta maqidasiyaa keexxanawu baanawu denddidosona .
qassi eta shooron de7iyaageetikka bantta dosan immidobaa bolli gujjidi , bira miishshaanne worqqa miishshaa , hara dumma dumma miishshatanne mehiyaa immidi , eta maaddidosona .
hegaa bollikka qassi kawoy qiiroosi naabukadanaxoori yerusalaameppe efiidi ba xoossatu keettan wottido godaa beeta maqidasiyaa miishshata immiis .
immin parsse kawoy qiiroosi miishshata wottiyo keettaa halaqaa mitiredaatan kesissidinne qoodissidi , yihudaa haariya sheshibaaxaara kushiyan sheedhdhiis .
simmida miishshatu qooday hagaa: hasttamu worqqa sayneta , issi sha7u bira sayneta , laatamanne uddufun billamata ,
worqqaappe oosettida hasttamu miishshata , biraappe oosettida oyddu xeetanne tammu miishshatanne issi sha7u hara dumma dumma miishshata .
worqqa miishshatunne bira miishshatu qooday muleera ichchashu sha7anne oyddu xeeta; ha miishshata ubbaa omooduwan biida asay baabilooneppe yerusalaame simmiyo wode sheshibaaxaari ekki yiis .
baabiloone kawoy naabukadanaxoori omooddidi , ba biitti efiido asaappe guyye bantta katamaa katamaa , yerusalaamenne yihudaa simmida asati hagaappe kaalliyaageeta .
eta halaqati zarubaabeela , yaasa , nahimiyaa , saraaya , ra7eelaaya , marddikiyoosa , bilishaana , misppaara , bigiwaaya , rehuumanne ba7aana . omooduwaappe simmida israa7eela asaa qooday hagaa .
par77oosha yarati 2,172 .
shafaaxiyaa yarati 372 .
araaha yarati 775 .
yaasunne yoo7aaba naata gidiya paahati-moo7aaba yarati 2,812 .
elaama yarati 1,254 .
zattu yarati 945 .
zakkaaya yarati 760 .
baana yarati 642 .
bebaaya yarati 623 .
azggaada yarati 1,222 .
adooniqaama yarati 666 .
bigiwaaya yarati 2,056 .
adiina yarati 454 .
hizqqiyaasa yara gidiya axeera yarati 98 .
bexaaya yarati 323 .
yoora yarati 112 .
hashuuma yarati 223 .
gibbaara yarati 95 .
beetaliheeme asay 123 .
naxoofa katamaa asay 56 .
anatoota katamaa asay 128 .
azimaaweeta katamaa asay 42 .
qiriyaati-yi7aariima , kafiiranne ba7eroota katamatu asay 743 .
raamanne gebaa7a katamatu asay 621 .
mikimaasa katamaa asay 122 .
beeteelenne aaya katamatu asay 223 .
nabo katamaa asay 52 .
maagibiisha katamaa asay 156 .
naa77antto elaama katamaa asay 1,254 .
hariima katamaa asay 320 .
looda , hadiidanne oono katamatu asay 725 .
yarkko katamaa asay 345 .
sanaa7a katamaa asay 3,630 .
hageeti omooduwaappe simmida qeeseta: yaasu yara gidiya yadaaya yarati 973;
imeera yarati 1,052;
paashihuura yarati 1,247;
hariima yarati 1,017 .
hageeti omooduwaappe simmida leewata: hodaawiyaa yara gidiya yaasunne qaadimi7eela yarati 74;
asaafa yara gidiya mazamuriyaa yexxiyaageeti 128;
beeta maqidasiyaa penggiyaa naagiya shaaluuma , axeera , xalmmoona , aqquuba , haxiixanne shobaaya yarati 139 .
hageeti omooduwaappe simmidi , beeta maqidasiyan oottiya ashkkaratu yarata: xiiha yarata , hasuufa yarata , xabba7oota yarata ,
qeeroosa yarata , si7aaha yarata , padoona yarata ,
labaana yarata , hagaaba yarata , aqquuba yarata ,
hagaaba yarata , shamilaaya yarata , hanaana yarata ,
giddeela yarata , gahaara yarata , ra7aaya yarata ,
raaxiina yarata , naqoda yarata , gazzaama yarata ,
uzza yarata , paaseeha yarata , besaaya yarata ,
asina yarata , me7uniima yarata , nafisiima yarata ,
baaqibuuqa yarata , haquufa yarata , harihuura yarata ,
baaxiluuta yarata , mahiida yarata , harshsha yarata ,
barqqoosa yarata , sisaara yarata , temaaha yarata ,
naxiiha yaratanne haxiifa yarata .
hageeti omooduwaappe simmida solomona ashkkaratu yarata: soxaaya yarata , hassofereeta yarata , paruuda yarata ,
yaa7ila yarata , darqqoona yarata , giddeela yarata ,
shafaaxiyaa yarata , haxxiila yarata , pokereti-haxxabayma yaratanne aama yarata .
omooduwaappe simmidi , beeta maqidasiyan oottiya ashkkaratu yaratunne solomona ashkkaratu yaratu qooday muleera heezzu xeetanne uddufun tammanne naa77a .
haratikka qassi telmmelaaha , teliharshsha , karuuba , adaananne imeera giyo katamatuppe yerusalaame simmidosona . shin eti woykko eta aawati israa7eela sheeshsha gidiyoogaa erissanawu eti danddayibookkona .
hegeeti dalaaya , xoobbiyaanne naqoda yarata; eta qoodaykka muleera usuppun xeetanne ishatamanne naa77a .
qeesetuppe qassi habaaya yarati , haqqooxa yaratinne barzzillaaya yarati simmidosona . hagee barzzillaaya giyoogee gala7aade biitta asa gidiya barzzillaaya na7iyo machchidi , ba bolluwaa sunttaa ekkiis .
hageeti bantta yeleta xaphuwaa eranawu yeletaa maxaafan koyidosona , shin demmibookkona . hegaa gishshawu , eti tunadan qoodettidi , qeesetettan oottennaadan digettidosona .
qassi uriimiyaaninne tumiimiyan shaakkidi pirddiya qeesee denddana gakkanaashin , eti geeshsha qumaappe maanawu danddayennaagaa ayhudata haariyaagee etawu yootiis .
omooduwaappe yihudaa biittaa simmida asaa qooday muleera 42,360 .
hegaa bollikka qassi 7,337 attuma ashkkaratinne macca ashkkaratinne 200 attumanne macca mazamuriyaa yexxiyaageetikka simmidosona .
omooduwaappe muleera simmida asaa paratu qooday 736; baquloti 245;
gaameelati 435; hareti qassi 6,720 .
eti yerusalaamen kase godaa beeta maqidasee de7iyo sohuwaa gakkido wode , yaratu halaqatuppe amaridaageeti godaa beeta maqidasee kase ba sohuwan keexettana mala , bantta dosan imotaa immidosona .
issoy issoy bawu danddayiyoogaa keenaa keenaa ha beeta maqidasiyaa oosuwaassi immiis; eti muleera 500 kilo giraame deexxiya worqqaa , 2,800 kilo giraame deexxiya biraanne 100 qeesetu maayuwaa immidosona .
hegaappe guyyiyan qeeseti , leewatinne asaappe amaridaageeti yerusalaamen uttidosona; mazamuriyaa yexxiyaageeti , beeta maqidasiyaa penggiyaa naagiyaageetinne beeta maqidasiyan oottiya ashkkarati yerusalaame yuushuwan de7iya katamatun uttidosona; qassi attida asati ubbay bantta katamatun katamatun uttidosona .
israa7eela asay bantta kataman kataman woppu giidi uttidosona . hegaappe guyyiyan , laappuntta aginay gakkiyo wode , eti ubbay issi asadan yerusalaamen shiiqidosona .
shiiqin yoxedeeqa na7aa yaasunne aara oottiya qeeseti qassi salaatiyaala na7aa zarubaabeelinne a dabboti xoossaa asaa muuse higgiyan kase xaafettidoogaadan xuuggiyo yarshshuwaa yarshshanawu , israa7eela xoossaayyo yarshshiyoosaa giigissidosona .
eti he biittan de7iya asawu yayyikkonne , aggennan yarshshuwaa yarshshiyoosaa kase i kolettido man77iyan zaarettidi keexxidosona . keexxi giigissidi , xuuggiyo yarshshuwaa godaassi maalladonne omarssi ubba wode yarshshidosona .
kase xaafettidoogaadankka eti daase baalaa bonchchidosona; xuuggiyo yarshshuwaakka hachchissi hachchissi bessiyaagaa qoodaa pacissennan yarshshidosona .
qassi ubba wode yarshshiyo xuuggiyo yarshshuwaa , aginay xeeriyo wode yarshshiyo yarshshuwaanne godaa geeshsha baalatun yarshshiyo yarshsho ubbaakka yarshshidosona . hegaa bollikka asay ba dosan godaassi immido imota ubbaakka yarshshidosona .
laappuntta aginan koyro gallassan eti godaayyo xuuggiyo yarshshuwaa yarshshiyoogaa doommidosona; shin he wode godaa beeta maqidasiyaa keexxiyo baasoy biron baasettiichchibeenna .
hegaappe guyyiyan , shuchchaa massiyaageetussinne anaaxetussi miishshaa qanxxidi qaxaridosona . parsse kawoy qiiroosi etawu azazido gishshawu , liibaanoosappe zigaa abbaa pinttidi , yoophphe ehaanawu sidoonanne xiiroosa biittaa asawu qumaa , ushshaanne zaytiyaa immidosona .
hegaappe guyyiyan , eti yerusalaamen de7iya godaa beeta maqidasee de7iyo sohuwaa gakkido naa77antto layttan naa77antto aginan , salaatiyaala na7ay zarubaabeeli , yoxedeeqa na7aa yaasunne eta dabboti , qeeseti , leewatinne omooduwaappe simmidi , yerusalaame yiida asay ubbay oosuwaa doommidosona . qassi godaa beeta maqidasiyaa oosuwaa aawatettan xeellana mala , laatamu layttaa gididoogeetanne laatamu layttappe aadhdhido leewata sunttidosona .
leewa zare gidiya yaasu , a naatinne a dabboti , hodaawiyaa yara gidiya qaadimi7eelinne a naati issippe gididi , godaa beeta maqidasiyaa oosuwaa aawatettan xeellidosona; qassi henadaada yara gidiya leewatikka eta maaddidosona .
anaaxeti godaa beeta maqidasiyaa keexxanawu baasuwaa baasidi wurssido wode , qeeseti bantta maayuwaa maayidinne xurumbbaa oyqqidi , qassi asaafa yara gidiya , leewatikka , daalaa oyqqidi , israa7eela kawuwaa daawita wogaadan godaa galatanawu eqqidosona .
eti godaa galatiiddinne kayan kayan mazamuriyan sabbiiddi , hagaadan yaagidi , awu yexxidosona; &quot; goday keha; i israa7eela siiqiyo aggenna siiqoy merinaagaa &quot; yaagidosona . qassi godaa beeta maqidasiyaa baasoy baasettido gishshawu , asay ubbay bantta qaalaa xoqqu oottidi hombbociiddi , godaa galatidosona .
shin kase beeta maqidasiyaa be7ida cima qeesetuppe , leewatuppenne zaretu halaqatuppe daroti ha77i beeta maqidasiyaa keexxanawu baasettida baasuwaa be7ido wode , bantta qaalaa xoqqu oottidi yeekkidosona; harati mati ufayttidi hombbocidosona .
hegaa gishshawu , ufayttidi hombbociyaagaa yeekkiyaagaappe shaakkidi eranawu danddayettibeenna . ayssi giikko , eti keehippe wocamiyo gishshawu , eta wocamaykka haahosan siyettees .
omooduwaappe simmida asati godaassi , israa7eela xoossaassi beeta maqidasiyaa keexxiyoogaa yihudaanne biniyaama morkketi siyidosona .
siyidi , zarubaabeelakkonne zaretu halaqatukko yiidi , hagaadan yaagidosona; &quot; asoore kawoy asiraadooni nuna ha sohuwawu ehiido gallassaappe doommidi , nuunikka intte xoossaayyo yarshshoosinne ayyo goynnoos . hegaa gishshawu , nuunikka inttenaara issippe ane keexxoos &quot; yaagidosona .
shin zarubaabeeli , yaasunne israa7eela zaretu halaqati etayyo zaaridi , hagaadan yaagidosona; &quot; nu xoossaassi beeta maqidasiyaa keexxanawu nuuyyoonne intteyyo ayba issippetettinne baawa . shin parsse kawoy qiiroosi azazidoogaadan , nu xalaalay godaassi israa7eela xoossaassi beeta maqidasiyaa keexxana &quot; yaagidosona .
hegaappe guyyiyan , yihudaa biittaa asati beeta maqidasiyaa keexxennaadan , he biittan de7iya asati hashiyaa sho7idosonanne yashissidosona .
qassi parsse kawuwaa qiiroosa layttay wuranaashiininne appe simmin daariyoosi parssen kawotido wodee gakkanaashin , eti yihudaa asatu zoretaa laalanawu zorettiyaageeta miishshan qaxaridosona .
hegaappe guyyiyan , arxxekssiisi kawotaa doommiyoorin , eti yihudaanne yerusalaame asaa mootanawu payliyaa dooyidosona .
qassi simmidi , arxxekssiisi kawotiiddi de7ishin , bishilaami , mitiredaati , xaabi7eelinne eta yarati issippe gididi , parsse kawuwaa arxxekssiisawu dabddaabbiyaa xaafidosona; he dabddaabbee sooriyaa biittaa pitaliyaaninne qaalan xaafettiis .
biittaa haariya rehuuminne xaafiyaa shimshshaayi yerusalaamebaa hagaadan yaagidi , kawuwaa arxxekssiisawu dabddaabbiyaa xaafidosona;
&quot; ha dabddaabbee biittaa haariya rehuumappe , xaafiyaa shimshshaayappe , beni elaama biittan de7iya suusappe , ereekappenne baabilooneppe yiida pirddiyaanne daannatiyaa eta yaratuppenne
gitanne bonchchettida kawuwaa asanaafari omooddi ehiidi , samaariyaaninne efiraaxiisa shaafaappe arggo bagga biittan wottido asa ubbaappe xaafettiis &quot; yaagidosona .
eti ayyo kiittido dabddaabbee hagaadan yaagees; &quot; kawuwaa arxxekssiisawu , efiraaxiisa shaafaappe arggo bagga biittan de7iya ne ashkkaratuppe:
&quot; kawuwawu , ne matappe haa nuukko yiida ayhudati yerusalaame biidi , he makkalanchchanne iita katamaa zaaridi keexxiiddi de7iyoogaa era . a gimbbiyaa ooraxissoosona; a xaphuwaakka bottokonoosona .
qassi kawuwawu , ha katamay keexettiyaabaa gidikkonne a gimbbiyaakka ooraxissiyaabaa gidikko , hegaappe guyyiyan , eti giiraanne qaraxaa qanxxennaagaa era . hegaappe denddidaagan kawo keettawu geliya miishshay paca gidana .
nuuni kawoy sunttin oottiyaageeta gidiyo gishshawunne kawoy kawuyyishin be7anawu koyenna gishshawu , hagaa neeni erana mala giidi kiittoos .
hegaa gishshawu , kase ne aawatu taarikiyaa maxaafay koyettidi xeeletto; hegan xaafettidabaappe neeni ha katamay beniisappekka doommidi , makkalanchcha katama gidiyoogaanne kawotussinne biittatussi metuwaa medhdhidaagaa gidiyoogaa eranawu danddayaasa . hegaappe denddidaagan i kolettiis .
hegaa gishshawu , ha katamay keexettiyaaba gidikkonne a gimbbiyaakka ooraxissiyaaba gidikko , efiraaxiisa shaafaappe arggo bagga biittay ne kushiyaappe kiyidoogaa era &quot; yaagidosona .
kawoy hagaadan yaagiya zaaruwaa etayyo yeddiis; &quot; biittaa haariya rehuumaa , xaafiyaa shimshshaayaa , samaariyaaninne efiraaxiisa shaafaappe arggo bagga biittan de7iya eta yara gidiya asa ubbawu , inttena saro gays .
intte taayyo yeddido dabddaabbee birshshettidi nabbabettiis .
taani azazin , kase taarikee koyettidi xeelettiis; xeelettiyo wode , ha katamay beniisappekka doommidi , kawotussi makkalanchcha gidiyoogeenne metuwaa medhdhiyaageeti de7iyo soho gidiyoogee erettiis .
yerusalaamen wolqqaama kawoti kawotidosona; efiraaxiisa shaafaappe arggo bagga biittaappekka he kawoti giiraanne qaraxaa ekkidosona .
hegaa gishshawu , taani etayyo oottite giyo azazuwaa immana gakkanaashin , ha asati he katamaa keexxiyoogaa essana mala odite .
intte ha yohuwaa shenehoo geennaadan naagettite . ayssi giikko , kawotuyyo metuwaa darissanawu koshshenna &quot; yaagidi kiittiis .
kawuwaa arxxekssiisa dabddaabbee rehuumassi , xaafiyaa shimshshaayassinne eta yara gidiya ubbatussi nabbabettido wode , yerusalaamen de7iya ayhuda asatukko eesotiiddi biidi , eti keexxiyoogaa wolqqan teqqidosona .
teqqin yerusalaamen de7iya xoossaa beeta maqidasiyaa oosoy daariyoosi kawotido naa77antto layttay gakkanaashin , eqqosan atti aggiis .
he wodiyan hananabaa yootiya haggeenne iddo na7ay zakkaariyaasi yihudaaninne yerusalaamen de7iya ayhuda asatuyyo israa7eela xoossaa sunttan hananabaa yootidosona .
salaatiyaala na7ay zarubaabeelinne yoxedeeqa na7ay yaasu denddidi , yerusalaamen de7iya godaa beeta maqidasiyaa zaarettidi keexxanawu doommidosona . hananabaa yootiyaageetikka etaara issippe gididi , eta maaddidosona .
he wode , efiraaxiisa shaafaappe arggo bagga biittaa haariya tattanaaya giyoogee , shatarbbozina giyoogeenne etaara oottiyaageeti yiidi , &quot; intte ha beeta maqidasiyaa keexxana malanne polana mala , intteyyo oonee odiday ? &quot; yaagidi oychchidosona .
eti qassi , &quot; ha beeta maqidasiyaa keexxiya asatu sunttay oonee oonee ? &quot; yaagidikka oychchidosona .
shin he yohoy daariyoosakko gakkin , a matappe dabddaabbee xaafettidi yaana gakkanaashin , eti bantta oosuwaa aggibookkona; ayssi giikko , eta xoossaa ayfee yihudaa biittaa cimatu bollan de7ees .
efiraaxiisa shaafaappe arggo bagga biittaa haariya tattanaayi , shatarbbozininne etaara oottiyaageeti kawuwaa daariyoosayyo kiittido dabddaabbee
hagaadan yaagees; &quot; kawuwaa daariyoosaa , kumetta sarotettay neeyyo gido !
&quot; nuuni yihudaa biittan de7iya gita xoossaa beeta maqidasiyaakko biida . he beeta maqidasee gita shuchchan keexettiis; qassi gimbbiyaa bollankka mittay wodhdhiis . oosoykka gita akeekaaninne eesuwan oosettiiddi de7ees .
&quot; eta kaalettiya cimata nuuni hagaadan yaagidi oychchida; ha beeta maqidasiyaa keexxana malanne polana mala , intteyyo oonee odiday ? yaagidi oychchida .
qassi neeyyo xaafidi erissana mala , eta ha oosuwan kaalettiyaageetu sunttaykka oonakko oychchida .
&quot; oychchin , eti hagaadan yaagidi zaaridosona; nuuni saluwaanne sa7aa xoossaa ashkkarata; qassi nuuni israa7eela kawuwaa gitay daro layttaappe kase baggan keexxi polido beeta maqidasiyaa zaaretti keexettees .
nu aawati saluwaa xoossaa hanqqetissido gishshawu , i eta baabiloone kawuwaa naabukadanaxoora kushiyan aatti immiis . immin , i ha beeta maqidasiyaa koli aggiis; asaakka baabiloone biitti omooduwawu ekkidi biis .
&quot; shin baabiloone kawoy qiiroosi ba kawotido koyro layttan , xoossaa beeta maqidasiyaa , hagaa zaaretti keexxana mala , awaajuwaa kessiis .
naabukadanaxoori yerusalaamen de7iya xoossaa beeta maqidasiyaappe ekki efiidi , baabiloone biittan de7iya ba xoossatu keettan wottido worqqanne bira miishshatakka qiiroosi zaaridi yeddiis . &quot; he miishshati kawoy qiiroosi yihudaa biittaa haarana mala doorido sheshibaaxaara kushiyan sheerettidosona .
sheedhdhiiddi kawoy qiiroosi a hagaadan yaagiis; &quot; ha miishshata ekka efaada yerusalaamen de7iya beeta maqidasiyan wotta; qassi xoossaa beeta maqidasiyaakka kase i de7iyo sohuwan keexxa &quot; yaagiis .
hegaappe guyyiyan , sheshibaaxaari yiidi , xoossaa beeta maqidasiyaa keexxiyo sohuwaa yerusalaamen baasiis . i ha77ikka wuribeennaagaa gidikkonne , he wodeesappekka doommidi , keexettiiddi de7ees yaagidosona .
&quot; ha77i simmi ha yohoy kawuwaa ufayssiyaaba gidikko , ane kawoy qiiroosi ha beeta maqidasiyaa yerusalaamen keexxana mala , tumukka awaajuwaa kessidaakko eranawu kase aadhdhida baabiloone kawotu taarikiyaa mazggafay koyettidi xeeletto . hegaappe guyyiyan , kawoy nuuni ha yohuwaa waatanawu bessiyaakko qachchido qofaa nuuyyo kiitto &quot; yaagidi xaafidosona .
hegaa gishshawu , kawoy daariyoosi azazin , baabiloone miishshata wottiyo keettan de7iya taarikiyaa mazggafata eti koyidosona .
shin baabiloone kataman gidennan de7ishin , meedoona biittan de7iya ahimtta giyo kataman issi xaatta maxaafay beettiis . he maxaafan xaafettidabay hagaadan yaagees;
&quot; wodenawu dogettennaadan , kawoy qiiroosi ba kawotido koyro layttan , yerusalaamen de7iya xoossaa beeta maqidasiyaa gishshawu , hagaadan yaagiya awaajuwaa kessiis; yerusalaamen de7iya xoossaa beeta maqidase gidiya , ayhudati yarshshuwaa yarshshiyo sohoy zaarettidi keexetto; a baasoykka baasetto . he beeta maqidasee usuppun tammu wara adussanne usuppun tammu wara aaho gido .
qassi heezzu maaran gita shuchchay wodhdhin , he maaratu bollan bollaara issi maara mittay wodhdho . hegawu koshshiya miishshay ubbay kawo keettan buquraa wottiyo keettaappe imetto .
naabukadanaxoori yerusalaamen de7iya xoossaa beeta maqidasiyaappe ekkidi , baabiloone ehiido xoossaa beeta maqidasiyaa worqqanne bira miishshati bantta sohuwawu guyye yerusalaame simmona; simmidi xoossaa beeta maqidasiyan de7ona yaagiis &quot; yaagees .
hegaappe guyyiyan , daariyoosi xaafido dabddaabbee hagaadan yaagees; &quot; inttenoo efiraaxiisa shaafaappe arggo bagga biittaa haariya tattanaayaa , shatarbbozinaanne etaara oottiya ubbatoo , he beeta maqidasiyaakko shiiqoppite .
ha asati keexxiyo xoossaa beeta maqidasiyaa oosuwaassi xube gidoppite . ayhudata haariyaageenne ayhuda cimati xoossaa beeta maqidasiyaa kase i de7iyo sohuwan zaaridi keexxona .
&quot; qassi ha ayhuda cimati xoossaa beeta maqidasiyaa keexxiyo wode , eti oottiyo oosoy eqqenna mala , etassi koshshiya miishshaa ubbaa efiraaxiisa shaafaappe arggo bagga biittaappe shiishshido kawuwaa giiraa miishshaappe intte etayyo immana mala , taani azazaas .
yerusalaamen de7iya qeeseti saluwaa xoossaassi xuuggiyo yarshshuwaa yarshshanawu koshshiyaabay mirggota gidin , dorssa orggeta gidin woykko qassi dorssa marata gidikkokka etayyo immite . qassi aybanne pacissennan eti koyiyo gisttiyaa , maxiniyaa , woyniyaa eessaanne zaytiyaa etayyo hachchi hachchi immite .
hegaa intte immiyoogee eti saluwaa xoossaa keehi ufayssiya yarshshuwaa yarshshanaassanne kawuwaanne kawuwaa naatu de7uwaa gishshawukka woossanaassa .
awaajuwaa laammiya ooninne de7ikko , a keettaa tuussaa shoddidi , he tuussaa xeeraa pooxidoogan lukettidi hayqqo; a keettaykka pito oliyo soho gido gaada gujjadakka azazaas .
ha azazuwaa laammanawunne qassi yerusalaamen de7iya xoossaa beeta maqidasiyaa kolanawu kushiyaa denttiya ay kawo woy dere gidin , ba sunttay xeesettana mala yerusalaame doorida xoossay a xaysso . taani daariyoosi hagaa azazaas . ha yohuwaa asay ubbay minotettan polo &quot; yaagees .
hegaappe guyyiyan , efiraaxiisa shaafaappe arggo bagga biittaa haariya tattanaayi , shatarbbozininne etaara oottiya ubbati kawoy daariyoosi azazidoogaadan minotettan oottidi polidosona .
hegaa gishshawu , ayhuda cimati bantta oosuwaa aggennan oottidosona; qassi hananabaa yootiya haggeenne iddo na7ay zakkaariyaasi yootido qaalankka minettidosona . israa7eela xoossay azazidoogaadaaninne parsse biittaa kawoti qiiroosi , daariyoosinne arxxekssiisi awaajjidoogaadan beeta maqidasee keexettidi wuriis .
daariyoosi kawotido usuppuntta layttan adaare giyo aginan heezzantto gallassan , beeta maqidasiyaa oosoy polettiis .
hegaappe guyyiyan , israa7eela asay , qeeseti , leewatinne omooduwaappe simmida asay ubbay xoossaa beeta maqidasiyaa anjjissiyo baalaa ufayssan bonchchidosona .
he baalaa bonchchiyo wode , eti issi xeetu korimata , naa77u xeetu dorssa orggetanne oyddu xeetu dorssa marata yarshshidosona; qassi nagaraa yarshshuwaassi tammanne naa77u israa7eela zaretu qoodan tammanne naa77u deeshsha orggetakka yarshshidosona .
muuse maxaafan xaafettidoogaadan , yerusalaamen de7iya xoossaa beeta maqidasiyan oottana mala , qeesetanne leewata eta maaraadan maaraadan wottidosona .
omooduwaappe simmida asati kaalliya layttan koyro aginan tammanne oyddantto gallassan paasikaa baalaa bonchchidosona .
qassi qeesetinne leewati banttana geeshshidosona; hegaa gishshawu , eti ubbaykka geeshsha . hegaappe guyyiyan , leewati omooduwaappe simmida ubbaayyo , qeesetuyyoonne bantta huuphiyawu paasikaa dorssaa shukkidosona .
shukkin , omooduwaappe simmida israa7eela asaynne ayhuda gidenna asati oottiyo tunatettaappe banttana shaakkidi , godaakko , israa7eela xoossaakko simmida asay ubbay paasikaa miidosona .
qassi eti laappun gallassawu oyttaa baalaa ufayssan bonchchidosona; ayssi giikko , goday eta ufayssiis; qassi xoossaa , hegeekka israa7eela xoossaa beeta maqidasiyaa eti keexxidi polana mala , asoore kawuwaa qofaa goday laammin , kawoy eta maaddiis .
hegaappe simmin , daro wodiyaappe guyyiyan , parsse biittan arxxekssiisi kawotido wodiyan izira giyo issi asi de7iis . i saraaya na7aa; saraayi azaariyaa na7aa; azaaree hilqqiyaa na7aa; hilqqee shaaluuma na7aa;
shaaluumi xaadooqa na7aa; xaadooqi ahixuuba na7aa; ahixuubi amaariyaa na7aa;
amaaree azaariyaa na7aa; azaaree maraayoota na7aa; maraayooti zaraahiyaa na7aa;
zaraahee uzza na7aa; uzzi buuqa na7aa;
buuqi abishuu7a na7aa; abishuu7i piinihaasa na7aa; piinihaasi el77aazara na7aa; el77aazari qeese ubbatu halaqaa aaroona na7aa .
iziri baabilooneppe yiis . i goday , israa7eela xoossay immido muuse higgiyaa loytti xanna7ida eranchcha asa . godaa a xoossaa kushee a bollan de7iyo gishshawu , i oychchidobaa ubbaa kawoy ayyo immiis .
israa7eela asaappe amaridaageetinne qassi qeesetuppe , leewatuppe , mazamuriyaa yexxiyaageetuppe , penggiyaa naagiyaageetuppenne beeta maqidasiyaa ashkkaratuppe amaridaageeti kawoy arxxekssiisi kawotido laappuntta layttan iziraara issippe yerusalaame biidosona .
kawoy kawotido laappuntta layttan ichchashantto aginan iziri yerusalaame gakkiis .
koyro aginan koyro gallassan baabilooneppe kiyidi , ichchashantto aginan koyro gallassan yerusalaame gakkiis . ayssi giikko , a xoossaa lo77o kushee a bollan de7ees .
hegaa xalla gidennan iziri godaa higgiyaa xanna7anawunne oottanawu , qassi israa7eela asaakka a wogaanne a pirddaa tamaarissanawu ba wozanaa giigissi wottiis .
goday israa7eelayyo immido higgiyaa xanna7idi , loytti eriya qeesenne xaafe gidiya izirayyo kawoy arxxekssiisi immido dabddaabbee hagaadan yaagees;
&quot; kawotu kawuwaa arxxekssiisappe , qeesiyaanne saluwaa xoossaa higgiyaa loytti xanna7iya iziraa , saroy neeyyo gido !
&quot; ta kawotettaa giddon de7iya israa7eela asaappe ooninne , qeesetuppe woy leewatuppe gidikkokka , yerusalaame baanawu koyiya asay ubbay nenaara issippe baanaadan taani odaas .
taaninne tanaara zorettiya laappun asati issippe gididi , neeni ne kushiyan de7iya xoossaa higgiyaadan , baada yihudaaninne yerusalaamen de7iya hanotettay ay malakko oychchanaadan nena kiittoos .
awu de7iyo sohoy yerusalaamen de7iyo israa7eela xoossaassi , taani kawoynne tanaara zorettiya asati nu dosan immido worqqaanne biraa imotataa neeni ekkada ba .
hegaa bollikka qassi neeni baabiloone biittaa kumettaappe demmido biraanne worqqaa ubbaa , qassi israa7eela asaynne qeeseti yerusalaamen de7iya bantta xoossaa beeta maqidasiyaassi bantta dosan immido imotaakka ekkada ba .
baada , ha miishshan korimata , dorssa orggetanne dorssa marata , qassi kattaa yarshshuwaayyoonne ushshaa yarshshuwaaayyo koshshiyaabata shammada , yerusalaamen de7iya intte xoossaa beeta maqidasiyan yarshshiyoosan yarshsha .
&quot; hegaappe palahidi attida biraanne worqqaa neeninne nenaara de7iya ne biittaa asati oottanawu koyiyoobaa intte xoossaa sheniyaadan oottite .
qassi intte xoossaa beeta maqidasiyaa giddon oosettiya oosuwaassi intte go7ettana mala , nuuni neeyyo immido miishshata ubbaa yerusalaame xoossaa sinttan wotta .
hagaappe harabay intte xoossaa beeta maqidasiyaassi koshshiyaabay aybanne gidikko , hegawu koshshiya miishshaa kawo keettan miishshaa wottiyo keettaappe ekkanawu danddayaasa .
&quot; hegaa gishshawu , ha77i taani kawoy arxxekssiisi efiraaxiisa shaafaappe arggo bagga biittan de7iya miishshaa keettan aawatettay de7iyo ubbatussi ha azazuwaa immaas . qeese gidiyaanne saluwaa xoossaa higgiyaa loytti xanna7iya iziri inttena oychchiyoobaa ayba gidikkonne ayyo immite .
qassi heezzu sha7anne oyddu xeetu kilo giraame deexxiya biraa , issi xeetu kunttaale gisttiyaa , naa77u sha7u litiro woyne eessaanne naa77u sha7u litiro wogaraa zaytiyaa , qassi koshshiya keena maxiniyaara ubbaa izirayyo immite .
kawuwaa bollinne kawuwaa naatu kawotettaa bolli hanqqoy yeenna mala , saluwaa xoossay azazidobaa ubbaa saluwaa xoossaa beeta maqidasiyaassi aybanne ashshennan immite .
qassi qeesetuppe , leewatuppe , mazamuriyaa yexxiyaageetuppe , penggiyaa naagiyaageetuppe , beeta maqidasiyaa ashkkaratuppenne beeta maqidasiyaa giddon dumma dumma oosuwaa oottiya asa ubbaappe intte giiraanne qaraxaa ekkanawu intteyyo ayba maatinne baawa .
&quot; nenoo iziraa , neeni qassi , neeyyo xoossay immido aadhdhida eratettaadan efiraaxiisa shaafaappe arggo bagga biittan de7iya ne xoossaa higgiyaa eriya asaa bolli pirddana mala , daannatanne pirddiyaageeta suntta . qassi he higgiyaa erennaageeti de7ikko , eta tamaarissite .
ne xoossaa higgiyaassinne kawuwaa higgiyaassi azazettenna ooninne de7ikko , i sohuwaarakka hayquwan , yedetan , a miishshaa bonqqiyoogan woykko qashuwan qaxxayetto &quot; yaagees .
yerusalaamen de7iya godaa beeta maqidasiyaa hagaadan loyttana mala , kawuwaa wozanan ha qofaa wottida godaassi , nu aawatu xoossaassi galatay gido !
qassi kawuwaa , kawuwaara zorettiyaageetunne aara oottiya wolqqaama halaqatu ubbaa sinttan ba aggenna siiquwaa taassi bessida xoossaassi galatay gido ! godaa , ta xoossaa kushee tanaara de7iyo gishshawu , taani minettaas . qassi israa7eela halaqatuppe amaridaageeti tanaara simmidi , yerusalaame baana mala shiishshaas .
kawoy arxxekssiisi kawotido wode tanaara issippe baabiloone biittaappe simmidi , yerusalaame yiida zaretu halaqati hageeta; eta yeletaa maaraykka hagaa:
piinihaasa yaraappe gershshooma , itamaara yaraappe daaneela , daawita yaraappe shekaaniyaa na7aa haxxuusha ,
par77oosha yaraappe zakkaariyaasinne eta yeletaa maaray xaafettido hara issi xeetanne ishatamu attumaageeta ,
paahati-moo7aaba yaraappe zaraahiyaa na7aa eliyoo7enaayanne aara issippe hara naa77u xeetu attumaageeta ,
zattu yaraappe yahaazi7eela na7aa shekaaniyaanne aara issippe hara heezzu xeetu attumaageeta ,
adiina yaraappe yonaataana na7aa ebeedanne aara issippe hara ishatamu attumaageeta ,
elaama yaraappe ataaliyaa na7aa yishaa7iyaanne aara issippe hara laappun tammu attumaageeta ,
shafaaxiyaa yaraappe mikaa7eela na7aa zabaadiyaanne aara issippe hara hosppun tammu attumaageeta ,
yoo7aaba zariyaappe yihi7eela na7aa obaadiyaanne aara issippe hara naa77u xeetanne tammanne hosppun attumaageeta ,
baana yaraappe yosiifiyaa na7aa shalomiitanne aara issippe hara issi xeetanne usuppun tammu attumaageeta ,
bebaaya yaraappe bebaaya na7aa zakkaariyaasanne aara issippe hara laatamanne hosppun attumaageeta ,
azggaada yaraappe haqqaxaana na7aa yohanaananne aara issippe hara issi xeetanne tammu attumaageeta ,
adooniqaama yaraappe wurssettan simmidaageeti , elifeleexa , yi7u7eela , shamaa7iyaanne etaara issippe hara usuppun tammu attumaageetanne
qassi bigiwaaya yaraappekka utaaya , zakkuuranne etaara issippe hara laappun tammu attumaageeta .
taani iziri eta ahaawa giyo sohuwaakko goggiya shaafaa matan shiishshaas . nuuni he sohuwan dunkkaanidi , heezzu gallassaa takkida . qassi taani he sohuwan de7iya asaanne qeeseta qoodiyo wode , leewa zaretuppe issuwaanne demmabeykke .
hegaa gishshawu , halaqa gidiya el77eezara , ar77eela , shamaa7iyaa , elnnaataana , yaariiba , elnnaataana , naataana , zakkaariyaasanne mashulaama giyoogeetanne qassi aadhdhida eranchcha asa gidiya yoyaariibanne elnnaataana xeegaas .
xeegada , nu xoossaa beeta maqidasiyan oottiya asaa nuuyyo yeddana mala , kaasifiyaa giyo sohuwan de7iya leewatussi halaqa gidiya iddokkonne a dabbotukko , hegeetikka beeta maqidasiyaa ashkkara gidiyaageetukko eta kiittaas .
nu xoossaa lo77o kushee nu bollan de7iyo gishshawu , sherebiyaa a naatuuranne a ishanttuura , muleera tammanne hosppunaa eti nuuyyo yeddidosona . i israa7eela na7aa leewa zare gidiya maahila yaranne keehi akeekay de7iyo asa .
qassi hashaabiyaa , maraara yara gidiya yishaa7iyaara , a naatuuranne a ishanttu laatamaara yeddidosona .
hegaa bollikka leewata maaddanaadan giidi , daawitinne aara oottiya halaqati sunttido beeta maqidasiyaa ashkkaratuppekka naa77u xeetanne laatamata yeddidosona . hegeeti ubbati bantta sunttan xaafettidosona .
hegaappe guyyiyan , nu xoossaa sinttan nu huuphiyaa kawushshidi , i nu ogiyan nuuyyo , nu naatuyyoonne nu aqo ubbaayyo sarotettaa immanaadan woossana mala , hegan ahaawa shaafaa matan taani xoomaa awaajjaas .
ayssi giikko , kawuwaayyo nuuni kase , &quot; nu xoossaa lo77o kushee a koyiyaageetuura issippe de7ees; shin a wolqqaama hanqqoy a aggiyaageetu bollan de7ees &quot; yaagidi yootido gishshawu , nuuni biyo ogiyan de7iya morkketuppe nuna naaganaadan olanchchatanne paraasata immanaadan kawuwaa oychchanawu taani yeellataas .
hegaa gishshawu , nuuni xoomidi , xoossaa woossida; woossin , i nu woosaa siyiis .
qeesetu halaqatuppe sherebiyaa , hashaabiyaanne hara eta dabbo gidiya tammu asata taani dooraas .
doorada , kawoy , kawuwaara zorettiyaageeti , kawuwaara oottiyaageetinne israa7eela ubbay nu xoossaa beeta maqidasiyaassi immido biraa worqqaanne , miishshata ubbaa likkada eta kushiyan sheedhdhaas .
taani etayyo immidobay hagaa: laatamanne naa77u sha7u kilo giraame deexxiya biraa , heezzu sha7anne oyddu xeetu kilo giraame deexxiya biraappe oosettida xeetu miishshata , heezzu sha7anne oyddu xeetu kilo giraame deexxiya worqqaa ,
hosppun kilo giraamenne oyddu xeetu giraame deexxiya worqqaappe oosettida laatamu saynetanne worqqadan al77onne muruta gidida nahaasiyaappe oosettida naa77u sayneta .
hegaappe guyyiyan , taani etayyo hagaadan yaagaas; &quot; inttenne ha miishshati ubbaykka godaayyo dummatideta; ha biraynne worqqay asay ba dosan godaayyo , intte aawatu xoossaayyo immidoogaa .
yerusalaamen de7iya godaa beeta maqidasiyan miishshaa wottiyo keettaa gakkidi , qeese halaqatu sinttan , leewatu sinttaaninne israa7eela zaretu halaqatu sinttan sheedhdhana gakkanaashin , ha miishshata loytti naagite &quot; yaagaas .
hegaa gishshawu , qeesetinne leewati yerusalaamen de7iya godaa beeta maqidasiyawu efaanawu biraa , worqqaanne hara miishshata ubbaa miizaanan likkidi sheerettidosona .
hegaappe guyyiyan , nuuni koyro aginan tammanne naa77antto gallassan yerusalaame baanawu ahaawa shaafaa mataappe denddida . denddidi biyo wode , nu bollan de7iya nu xoossaa lo77o kushee nu biyo ogiyan de7iya morkketuppenne panggatuppe nuna naagiisinne ashshiis .
nuuni yerusalaame gakkidi , yan heezzu gallassaa uttida .
oyddantto gallassi biraa , worqqaanne hara miishshata ubbaakka likkidi , ooriyoona na7aa qeesiyaa maremootassi sheedhdhida . piinihaasa na7aa el77aazari , leewa gidiya yaasu na7aa yozabaadinne biinuya na7aa no7aadee aara issippe de7oosona .
ubbabaykka qoodettiisinne likettiis; likettidi muleera ay keena gididaakko , he wode xaafettiis .
hegaappe guyyiyan , omooduwaappe simmida asay israa7eela xoossaassi xuuggiyo yarshshuwaa yarshshidosona . eti israa7eela ubbaa gishshawu , tammanne naa77u korimata , uddufun tammanne usuppun dorssa orggetanne laappun tammanne laappun dorssa marata , qassi nagaraa yarshshuwaassikka tammanne naa77u deeshsha orggeta yarshshidosona . hagee ubbay xuuggiyo yarshsho gididi , godaayyo shiiqiis .
eti qassi kawoy azazido azazuwaakka kawuwaappe garssaara biittaa haariyaageetuyyoonne efiraaxiisa shaafaappe arggo bagga biittaa haariyaageetuyyo immidosona; immin eti israa7eela asaanne xoossaa beeta maqidasiyaa oosuwaa maaddidosona .
ha ubbabay hanidoogaappe guyyiyan , asaa kaalettiyaageeti taakko yiidi , hagaadan yaagidosona; &quot; israa7eela asay , haray atto qeesetikka leewatikka , bantta heeran de7iya ayhuda gidenna asatuppe banttana shaakkibookkona . etikka kanaaneti , hiiteti , parzzeti , yaabuusati , amoonati , moo7aabati , gibxxetinne amooreti oottiyoogaadan tuna oosuwaa oottoosona .
qassi banttayyoonne bantta naatuyyo ayhuda gidenna macca naatuppe machcho oottidi ekkidosona; hegaappe denddidaagan geeshsha zerettati ayhuda gidennaageetuura walakettidosona . kaalettiyaageetinne halaqati ammanettennaageeta gididi , hagaa malabaa oottanawu sintta xeera gidoosona &quot; yaagidosona .
taani ha yohuwaa siyido wode , ta maayuwaanne ta qumaashshaa pooshshaas; ta huuphiyaa binnaanaanne ta buuchchaakka shoddaas; qassi daro dagammada utta aggaas .
omooduwaappe simmida asay oottido nagaraa gishshawu , israa7eela xoossay yootido qaalaassi yayyida asay ubbay taani de7iyo sohuwaa taakko shiiqiis . omarssa yarshshuwaa yarshshiyo wodee gakkanaashinkka dagammada utto sohuwaappe taani denddabeykke .
shin omarssa yarshshuwaa yarshshiyo wodee gakkiyo wode , ta maayoynne ta qumaashshay pooshetti uttidaashin , taani kawuyyada utto sohuwaappe denddaas . qassi gulbbatada godaakko , ta xoossaakko , ta kushiyaa denttada , hagaadan yaagada woossaas;
&quot; abeet ta xoossawu , taani ta sinttaa neekko pude denttanawukka yayyaysinne yeellatays; ayssi giikko , nu nagaray doorettidi , nu huuphiyaappe pude aadhdhiis; nu naaqoykka saluwaa gakkiis .
nuuni nu mayzza aawatu wodiyaappe doommidi , hachchi gakkanaashin , nena keehippe naaqqida . nu nagaraappe denddidaagan nuuni , nu kawotinne nu qeeseti ha77iigaadankka allaga kawotu kushiyan mashshaassi , omooduwaassi , bonqqiyaassinne wurssetta yeellaassi aadhdhidi imettida .
&quot; shin ha77i nuuyyo guutta maarotettaa wodee imettiis; ayssi giikko , goday nu xoossay nuuppe amarida zerettati attana mala oottiis; ha geeshsha sohuwan i nuna sarotettan wottiis . nu xoossay nu ayfiyaa dooyiis; qassi nu aylletettaappekka nuuyyo ooratta de7uwaa immiis .
nuuni aylle gidikkonne , nu xoossay nuna aylletettan aggibeenna; nu de7uwaa ooraxissiis . qassi nu xoossaa beeta maqidasiyaa keexxana mala , kolettidaagaa bottokonana malanne yihudaaninne yerusalaamen nuuni sarotettan de7ana mala , parsse biittaa kawotu sinttan nuuyyo ba aggenna siiquwaa bessiis .
&quot; shin nu xoossawu , ha77i yaatin , nuuni woyganawu danddayiyoonii ? ayssi giikko , nuuni ha77ikka ne azazuwaa aggiigida .
hananabaa yootiya ne ashkkaratu baggaara neeni hagaadan yaagadasa; intte laattanawu geliyo biittay he biittan de7iya asaa tunatettaappe denddidaagan tuniis; ha gaxaappe biidi , hini gaxaa gakkanaashin , eti a bantta tuna oosuwan kunttidosona .
hegaa gishshawu , intte mino gidana mala , he biittaa ayfiyaa maana malanne merinawu intte naatussi laatissana mala , intte macca naata eta attuma naatuyyo immoppite; eta macca naatakka intte attuma naatuyyo ekkoppite . eti sarotettaaninne duretettan de7ana malakka amottoppite yaagadasa .
&quot; nu bolli gakkida iitabay ubbay nu iita oosuwaappenne nu gita naaquwaappe denddidaagaana . gidikkonne , neeni nu xoossay nu nagaraa daruwaa keenaa nuna pirddabaakka; shin nuuppe amaridaageeta zerettawu palahissadasa .
yaatin , nuuni ha77ikka zaarettidi , hagaa mala tunabaa oottiya asatuura imuwaaninne ehuwan walahettidi , ne azazuwaa ixxisi gaanee ? qassi ha attida guutta zerettatikka xayana gakkanaashin , ne hanqqoy nu bollan darenneeyye ?
abeet godawu , israa7eela xoossawu , neeni xillo . nu naaquwaappe denddidaagan nuuppe issoynne ne sinttan eqqanawu danddayennaagaa gidikkonne , nuuni zerettawu palahidi attidaageeti hachchi hagan ne sinttan de7oos &quot; yaagaas .
iziri xoossaa beeta maqidasiyaa sinttan kunddidi yeekkiiddi woossiyo wodenne nagaraakka paaxiyo wode , israa7eela asaappe daroy , maccay , attumaynne naatoy ubbay akko shiiqidi , misho yeehuwaa aara yeekkidosona .
hegaappe guyyiyan , elaama yara gidiya yihi7eela na7ay shakaanee hagaadan yaagiis; &quot; nuuni ha biittan de7iya ayhuda gidenna maccaasata machchido gishshawu , nu xoossaassi ammanettibookko . gidikkonne , qassi israa7eelassi ha77ikka hidootay de7ees .
hegaa gishshawu ta godawu , neeninne nu xoossaa azazuwaassi yayyiyaageeti zoridoogaadan nuuni ha maccaasatanne etappe yelettida naata ubbaa yeddanawu nu xoossaara maacettoos . hagee ubbay higgee giyoogaadan poletto .
ha yohuwaa nuuni waati oottanaakko , nuna kaalettanaagee ne ooso gidiyo gishshawu , dendda ! minna ! nuunikka nena maaddana &quot; yaagiis .
yaagin iziri denddi eqqidi , halaqata , qeeseta , leewatanne israa7eela asaa ubbaa ha geetettidaagaadan oottana mala caaqissiis; etikka caaqqidosona .
hegaappe guyyiyan , iziri xoossaa beeta maqidasiyaa sinttaappe denddidi , eliyaashiba na7ay yahohanaani de7iyo kifiliyaa geliis . gelidi kumetta qammaa omooduwaappe simmida asatu nagaraassi yeekkiiddi aqido gishshawu , he sohuwan qumaa mibeenna; haattaakka uyibeenna .
hegaappe guyyiyan , omooduwaappe simmida asay ubbay yerusalaame shiiqana mala , yihudaa ubbaaninne yerusalaamen awaajuwaa awaajjidosona .
ha heezzu gallassatu giddon he sohuwaa shiiqenna ooninne de7ikko , awu de7iyaabay ubbay appe ekettanaadaaninne ikka omooduwaappe simmida galchchaappe shaahettidi yedetettanaadan halaqatinne cimati kuuyidosona .
he geetettida heezzu gallassati wurennan de7ishin , uddufuntta aginan laatamantta gallassan yihudaanne biniyaama asay ubbay yerusalaame shiiqidosona; shiiqidi , ha deexo yohuwaappenne wolqqaama iraappe denddidaagan kokkoriiddi , xoossaa beeta maqidasiyaa sinttan de7iya dabaaban uttidosona .
uttidaashin qeesee iziri denddi eqqidi , eta hagaadan yaagiis; &quot; ayhuda gidenna maccaasatuppe machchota ekkidi naaqqideta; he gaasuwan israa7eela asaa naaquwaa kaseegaappekka yaa darissideta .
ha77i intte nagaraa godaassi , intte mayzza aawatu xoossaassi paaxite; i dosiyoobaakka oottite . he biittan de7iya ayhuda gidenna asatuppenne ayhuda gidenna intte machchetuppe shaahettite &quot; yaagiis .
yaagin he sohuwan shiiqida galchchay bantta cenggurssaa xoqqu oottidi , hagaadan yaagidosona; &quot; neeni nuuyyo yootidoogaadan nuuni oottanawu bessees .
shin asaa qooday cora; iraynne wolqqaamidi bukkees . yaaniyo gishshawu , nuuni iraappe attiyoosi baynna sohuwan hagan eqqi agganawu danddayokko . qassi nuuni ha yohuwan keehippe naaqqido gishshawu , hagee issi gallassan woy naa77u gallassan giigiyaabaa gidenna .
hegaa gishshawu , ha shiiqida asaa sunttan nu halaqati yerusalaamen takkidi , koshshiyaabaa oottona . ha yohuwaappe denddidaagan xoossaa wolqqaama hanqqoy nuuppe simmana gakkanaashin , nu katamatun de7iya ayhuda gidenna maccaasata machchida ubbay keerido wodiyan yerusalaame yona; qassi he katamatu cimatinne pirddiyaageetikka etaara yona &quot; yaagidosona .
asaaheela na7ay yonaataaninne tiiqiwa na7ay yaahizaayi eta qofaa phalqqidosona; qassi mashulaaminne leewa gidiya shabbataayi phalqqiyaageeta maaddidosona .
hegaa gishshawu , omooduwaappe simmida asay he giidoogaadan oottidosona . qeesee iziri ubba zaretuppekka halaqata dooridi , ubbaakka eta sunttan sunttan xaafiis . tammantta aginan koyro gallassan halaqati yohuwaa qori xeellanawu doommidosona .
koyro aginan koyro gallassay gakkiyo wode , ayhuda gidenna maccaasata machchida asata ubbaa qoridi wurssidosona .
ayhuda gidenna maccaasatuppe machcho ekkidaageeti hagaappe kaallidi xaafettidaageeta . qeesetuppe: yoxedeeqa naata gidiya yaasunne a ishanttu yaraappe ma7iseeya , el77eezara , yaariibanne gadaaliyaa .
hageeti bantta ayhuda gidenna machchota yeddanawu caaqqidosona; qassi bantta naaquwaa gishshawu , wudiyaappe issi dorssa orggiyaa naaquwaa yarshsho oottidi yarshshidosona .
imeera yaran ayhuda gidenna machchota ekkidaageeti hanaananne zabaadiyaa .
hariima yaratuppe ma7iseeya , eelaasa , shamaa7iyaa , yihi7eelanne ooziyaana .
paashihuura yaratuppe eliyoo7enaaya , ma7iseeya , isimaa7eela , nataani7eela , yozabaadanne el77aasa .
leewatuppe: yozabaada , shamaa7iyaa , qaliixa giyo qelaaya , pataahiyaa , yihudaanne el77eezara .
mazamuriyaa yexxiyaageetuppe: eliyaashiba . penggiyaa naagiyaageetuppe: shaaluuma , xelemanne uura .
qassi hara israa7eela asaappe: par77oosha yaratuppe raamiyaa , yizziyaa , malkkiyaa , miyaamiina , el77aazara , malkkiyaanne banaaya .
elaama yaratuppe mataaniyaa , zakkaariyaasa , yihi7eela , abdda , yiremootanne eelaasa .
zattu yaratuppe eliyoo7enaaya , eliyaashiba , mataaniyaa , yiremoota , zabaadanne aziiza .
bebaaya yaratuppe yahohanaana , hanaaniyaa , zabbaayanne atilaaya .
baana yaratuppe mashulaama , malluuka , adaaya , yaashuuba , sha7aalanne yiremoota .
paahati-moo7aaba yaratuppe adinaaha , kalaala , banaaya , ma7iseeya , mataaniyaa , baxaali7eela , biinuyanne minaasa .
hariima yaratuppe el77eezara , yishiyaa , malkkiyaa , shamaa7iyaa , shim77oona ,
biniyaama , malluukanne shamaariyaa .
hashuuma yaratuppe matanaaya , mataata , zabaada , elifeleexa , yeremaaya , minaasanne shim77a .
baana yaratuppe ma7idaaya , amiraama , u7eela ,
banaaya , bediyaa , kaluuha ,
waaniyaa , maremoota , eliyaashiba ,
mataaniyaa matanaayanne yaa7isa .
biinuya yaratuppe shim77a ,
sheleemiyaa , naataana , adaaya ,
makinadabaaya , shashaaya , sharaaya ,
azaari7eela , sheleemiyaa , shamaariyaa ,
shaaluuma , amaariyaanne yooseefa .
nabo yaratuppe yi7i7eela , matiitiyaa , zabaada , zabiina , yaddaaya , yuu7eelanne banaaya .
hageeti ubbati ayhuda gidenna machchota machchidaageeta . issooti issooti haray atto naatakka yelidosona .
hakaaliyaa na7ay nahimee oottido oosuwaa qonccissiya qaalay hagaa . arxxekssiisi parsse biittan kawotoosappe laatamantto layttan , kisileewa geetettiya aginan , taani nahimee waanna katama gidiya suusan de7ays .
de7ishin , ta ishanttuppe issoy , hanaana giyoogee hara asatuura issippe gididi , yihudaappe taakko yiis; yin taani yerusalaamebaanne baabiloone biittan omooduwan gam77idi simmida ayhudatubaa eta oychchaas .
eti zaaridi , &quot; omooduwan gam77idi , bantta biittaa simmida ayhudati gita metuwaaninne yeellaa giddon de7oosona . yerusalaame gimbbiyaa dirssay kolettiis; qassi gimbbiyaa penggetikka taman xuugettidosona &quot; yaagidosona .
taani hagaa ubbaa siyido wode uttada yeekkaas . daro gallassaa azzanada xoomaydda , saluwaa xoossaa , hagaadan yaagada woossaas;
&quot; abeet godawu , saluwaa xoossawu , gitawunne bonchchettidaagoo , nena dosiyaageetussinne ne azazuwaa naagiyaageetussi ne aggenna siiquwaa maachchaa naagiya xoossawu ,
taani ne ashkkaray qassi ne ashkkarata gidiya israa7eela asaa gishshaassi qamminne gallassi nena woossiyo woosaa siyanawu ne hayttay ezggo; ne ayfeekka duge taakko xeello . nuuni israa7eela asay oottido nagaraa ubbaa neeyyo paaxays; tumakka taaninne ta mayzza aawati nena naaqqida .
nuuni ne bollan keehi iita nagaraa oottida; neeni ne ashkkaraa muuse baggaara nuussi immido azazuwaa , wogaanne higgiyaa naagibookko .
ne ashkkaraa muusessi neeni hagaadan yaagada yootido qaalaa hayyanaa qoppa; inttenoo , israa7eela asatoo , intte taayyo ammanettennan ixxikko , taani inttena ayhuda gidenna biittatun laalana .
shin intte taakko simmidi , ta azazuwaa naagikko , intte haray atto sa7aa gaxaa gakkanaashin laalettikkokka , taani intte taayyo goynnana mala , taani doorido sohuwawu zaarada shiishshana giidoogaa qoppa .
&quot; hageeti neeni ne gita wolqqaaninne ne mino qesiyan woza ekkido ne ashkkaratanne ne asata .
abeet godawu , taani ne ashkkaray woossiyo woosaanne nena bonchchanawu dosiya , ne ashkkaratu woosaa ne hayttay ezggo . taani ne ashkkaray hachchi oottanawu koyidobay taayyo ushachchanaadan , kawuwaa wozanaa shugissada tana maadda &quot; yaagaas . taani he wode kawuwaassi eessaa tigiyaagaa .
iddu aginaappe simmin , arxxekssiisi kawotido laatamantto layttan , niisaana giyo aginan , issi gallassi kawuwaa sinttan woyniyaa eessay de7iyaagaa ekkada , taani ayyo immaas . he gallassappe attin , kase mulekka kawuwaa sinttan azzana erikke .
hegaa gishshawu , kawoy tana , &quot; nena sakkiyaabi baawa; shin hagaa keenaa ayssi azzanadii ? hagee ne wozanaa azzanissidabi issi aybakko de7iyoogaa bessees &quot; yaagiis . yaagin taani keehi yayyaydda zaarada ,
&quot; kawoy merinawu de7o ! ta mayzza aawati moogettido katamay kolettidi xayin , qassi he katamaa dirssaa penggetikka taman xuugettiichchin , taani ayssi azzanikkinaa ? &quot; yaagaas .
kawoykka zaaridi , &quot; yaatin , ha77i taani neeyyo ay oottanaadan koyay ? &quot; yaagiis . yaagin taani saluwaa xoossaa woossa simmada ,
kawuwaa hagaadan yaagaas; &quot; kawuwawu , taani nena ufayssiyaabaa gidikko , qassi ta oychchiyoobaa neeni immanawu dosikko , yihudaa biittaa , ta mayzza aawati moogettido katamaa baada , he katamaa zaarada keexxana mala , tana yeddarkkii &quot; yaagaas .
he wode , kawiyaa kawuwaa arxxekssiisa matan uttidaashin , kawoy zaaridi , &quot; ne biyo ogee woysa wodiyaa ekkanee ? qassi neeni awude simmuutee ? &quot; yaagidi tana oychchiis . taanikka ta simmana wodiyaa ayyo yootaas; yootin kawoy ufayttidi , tana yeddiis .
qassikka kawuwaa taani hagaadan yaagaas; &quot; kawuwawu , nena ufayssiyaabaa gidikko , taani yihudaa gakkanaashin , he biittaara kanttada baana mala , efiraaxiisa shaafaappe arggo bagga biittaa haariyaageetussi dabddaabbee xaafetto .
qassi beeta maqidasiyaa qatuwaa penggiyaa giigissanawu , katamaa gimbbe dirssaa diranawunne taani de7iyo keettaa keexxanawu taayyo mittaa immana mala , kawuwaa woraa naagiya asaafassikka dabddaabbee xaafetto &quot; yaagaas . yaagin , xoossaa lo77o kushee tanaara de7iyo gishshawu , kawoy taani oychchidobaa ubbaa immiis .
kawoy tanaara amarida ola gadaawatanne paraasata yeddiis; yeddin etaara issippe efiraaxiisa shaafaappe arggo baggaa biittaa baada gakkada , kawoy yeddido dabddaabbiyaa he biittaa haariyaageetussi immaas .
shin beeti-horoona katamaa asa gidiya sanbbalaaxinne amoona biittaa halaqa gidiya xoobbee , &quot; israa7eela asaassi lo77obaa oottiya asi yiis &quot; giyoogaa siyido wode , keehi yiillotidosona .
taani yerusalaame gakkada heezzu gallassaa yan takkaas .
gido shin , yerusalaamessi taani oottanaadan xoossay ta wozanan wottido qofaa oossinne yootabeykke . hegaappe guyyiyan , tanaara de7iya asaappe amaridaageeta ekkada , qamman denddada baas . he wode taani toggidoogaappe hara toga mehee nuuyyo baawa .
taani bilahe denddada , zanggaaraa penggiyaara kiyada , demiyaa pulttuwaa giyo sohuwaara aadhdhada , pituwaa oliyo penggiyaa giyo penggiyaa gakkanaashin baas . hegaa baydda , kolettida yerusalaame gimbbiyaanne qassi taman xuugettida gimbbiyaa penggeta akeekada xeellaas .
hegaappe simmada , pulttuwaa penggiyaakkonne dagattida kawuwaa haattay de7iyo sohuwaa baas . gido shin , taani toggido toga mehee aadhdhiyo ogiyaa demmabeykke .
hegaa gishshawu , qamman qediroona zanggaaraa giddoora aadhdhada gimbbiyaa xeellaas . hegaappe guyyiyan , guyye simmada zanggaaraa penggiyaara katamaa gelaas .
hegan de7iya halaqatuppe ooninne taani awa biidaakko , woykko qassi ay oottidaakkonne eribeenna . ayssi giikko , taani ayhudatussi , qeesetussi , bonchchettida asatussi , halaqatussinne oosuwaa oottanawu de7iya asaappe oossinne ta halchchuwaa biron yootabeykke .
hegaappe guyyiyan , taani etawu hagaadan yaagaas; &quot; nuuni ay mala metuwaa giddon de7iyaakko be7eeta; ayssi giikko , yerusalaame katamay kolettiis; qassi gimbbiyaa penggetikka taman xuugettidosona . shin hagaappe sinttawu nuuni hagaadan kawuyyidi de7ennaadan , ane denddidi , yerusalaame gimbbiyaa zaarettidi gimbboos &quot; yaagaas .
qassi xoossaa lo77o kushee tanaara de7iyoogaanne kawoy taayyo odidobaa ubbaa etayyo yootaas . etikka , &quot; ane denddoosinne zaarettidi gimbboos &quot; yaagidosona . yaagidi bantta kushiyaa lo77o oosuwaassi minttidosona .
shin beeti-horoona katamaa asa gidiya sanbbalaaxi , amoona biittaa asa gidiya xoobbeenne araba biittaa asa gidiya gesheemi hagaa siyido wode , nu bollan qilliiccidi miiccidosona . qassi , &quot; hagee intte oottiyoobay aybee ? woykko qassi kawuwaa bollan wonjjalanawu koyeetii ? &quot; yaagidi oychchidosona .
taani zaarada , &quot; saluwaa xoossay nuuyyo injjeyana; nuuni a ashkkarati gimbbiyaa doommana . shin yerusalaamen de7iyaabaappe inttena gakkiya shaaho gidin , maata gidin , woykko intte dogettennaadan qofissiyaabi intteyyo baawa &quot; yaagaas .
hegaappe guyyiyan , qeese ubbatu halaqay eliyaashibinne hara qeeseti dorssaa penggiyaa giyo penggiyaa zaaretti gimbbidi , xoossaassi dummayidosona; sanqqaakka aattidosona . eti xeetu adussa gimbbiyaanne hanaani7eela adussa gimbbiyaa gakkanaashin gimbbido gimbbiyaa xoossaassi dummayidosona .
eta lanqqiyan de7iya sohuwaa yarkko asay gimbbiis . eta lanqqiyan de7iya sohuwaa imira na7ay zakkuuri gimbbiis .
hassinaa7a naati moliyaa penggiyaa giyo penggiyaa gimbbidosona . eti pengge mittaa essidi , sanqqaakka aattidosona; qassi sanqqaayyo gordde mittaanne mittaa gelissiyo hiraquwaa giigissidosona .
eta lanqqiyan de7iya sohuwaa haqqooxa na7a gidiya ooriyoona na7ay maremooti gimbbiis . a lanqqiyan de7iya sohuwaa mashezaabeela na7aa berekiyaa na7ay mashulaami gimbbiis . a lanqqiyan de7iya sohuwaa ba7aana na7ay xaadooqi gimbbiis .
a lanqqiyan de7iya sohuwaa taqo7a katamaa asati gimbbidosona; gido shin , he katamaa halaqati banttawu imettida oosuwaa ixxidosona .
paaseeha na7ay yoodaaheenne basoodiyaa na7ay mashulaami gal77a penggiyaa giyo penggiyaa gimbbidosona . eti pengge mittaa essidi , sanqqaakka aattidosona; qassi sanqqaayyo gordde mittaanne mittaa gelissiyo hiraquwaa giigissidosona .
eta lanqqiyan de7iya sohuwaa gabaa7oona katamaa asa gidiya malaaxeenne meronoota katamaa asa gidiya yadooni gimbbidosona . qassi gabaa7oonanne mixiphpha katamatu asatikka etaara issippe gididi , efiraaxiisa shaafaappe arggo bagga biittaa haariyaagee de7iyo keettaa gakkanaashin de7iya sohuwaa gimbbidosona .
worqqaa tigiya harihaaya na7ay uzzi7eeli eta lanqqiyan de7iya sohuwaa gimbbiis . qassi a lanqqiyan de7iya sohuwaa shittuwaa medhdhiya hanaanee gimbbiis . eti naa77ay issippe aaho gimbbiyaa giyo sohuwaa gakkanaashin , yerusalaame gimbbiyaa gimbbidosona .
eta lanqqiyan de7iya sohuwaa huura na7ay , yerusalaame woradaa shaahuwaa haariya rafaayi gimbbiis .
harumaafa na7ay yadaayi ba keettaappe sintta baggaara de7iya sohuwaa gimbbiis . a lanqqiyan de7iya sohuwaa hashaabaniyaa na7ay haxxuushi gimbbiis .
hariima na7ay malkkeenne paahati-moo7aaba na7ay hashshuubi a lanqqiyan de7iya sohuwaanne itoone adussa gimbbiyaa gimbbidosona .
eta lanqqiyan de7iya sohuwaa halloheesha na7ay , yerusalaame woradaa naa77antto shaahuwaa haariya shaaluuminne a macca naati gimbbidosona .
hanuuninne zaanooha kataman de7iya asati issippe zanggaaraa penggiyaa giyo penggiyaa gimbbidosona . eti penggiyan sanqqaa aattidi , sanqqaayyo gordde mittaanne mittaa gelissiyo hiraquwaa giigissidosona . qassi pituwaa oliyo penggiyaa giyo penggiyaa gakkanaashin , sha7u wara adussa gimbbiyaa gujjidi gimbbidosona .
rekaaba na7ay , beeti-hakkareema woradaa haariya malkkee pituwaa oliyo penggiyaa giyo penggiyaa gimbbiis . penggiyan sanqqaa aattidi , sanqqaayyo gordde mittaanne mittaa gelissiyo hiraquwaa giigissiis .
kolihooza na7ay , mixiphpha woradaa haariya shaaluumi pulttuwaa penggiyaa giyo penggiyaa zaarettidi gimbbiis . i penggiyaassi sarggaa giigissoogaappe guyyiyan , sanqqaa aattiis; sanqqaayyo gordde mittaanne mittaa gelissiyo hiraquwaa giigissiis . hegaa bollikka qassi , shelaaha giyo dagattida haattay de7iyo baggaara kawuwaa ataakilttiyaa sohuwaappe doommidi , daawita katamaappe yiida xekkaa biidi gakkanaashin de7iya gimbbiyaa gimbbiis .
hegaappe kaalliyaagaa azibuuqa na7ay , beetixuura woradaa shaahuwaa haariya nahimee gimbbiis; i daawita duufuwaappe sintta baggaara de7iya sohuwaa gakkanaashin , dagattida haattay de7iyo sohuwaa gakkanaashiininne olanchchatu keettaa gakkanaashin de7iya sohuwaa gimbbiis .
hegaappe kaalliyaagaa baana na7aa rehuuma aawatettaa giddon de7iya , leewati gimbbidosona . eta lanqqiyan de7iya sohuwaa qa7iila woradaa shaahuwaa haariya hashaabee ba woradaa sunttan gimbbiis .
appe kaalliyaagaa henadaada na7ay , qa7iila woradaa naa77antto shaahuwaa haariya bawaayinne a ishantti gimbbidosona .
eta lanqqiyan de7iya sohuwaa yaasu na7ay , mixiphpha woradaa haariya exeeri gimbbiis; i ola miishshaa wottiyo keettaappe sinttaa baggaara de7iya sohuwaa gakkanaashiininne gimbbiyaayyo zooziyaa gakkanaashin de7iya sohuwaa gimbbiis .
appe kaalliyaagaa zabbaaya na7ay baaruki gimbbiyaa zooziyaappe doommidi , biidi qeese ubbatu halaqaa eliyaashiba keettaa penggiyaa gakkanaashin , minotettan gimbbiis .
appe kaalliyaagaa haqqooxa na7a gidiya ooriyoona na7ay maremooti eliyaashiba keettaa penggiyaappe doommidi , biidi keettaa wurssettaa gakkanaashin gimbbiis .
appe kaalliyaagaa yerusalaame heera garatiya biittan de7iya qeeseti gimbbidosona .
etappe kaalliyaagaa biniyaaminne hashshuubi bantta keettaa sinttan de7iya sohuwaa gimbbidosona . etappe kaalliyaagaa anaaniyaa na7a gidiya ma7iseeya na7ay azaaree ba keettaa sinttan de7iya sohuwaa gimbbiis .
appe kaalliyaagaa azaariyaa keettaappe doommidi , biidi gimbbiyaa zooziyaa gakkanaashin de7iya sohuwaa henadaada na7ay biinuyi gimbbiis .
uzaaya na7ay paalaali gimbbiyaa zooziyaappe doommidi , biidi naagiyaageeti wochchiyo dabaabaa matan de7iya qommo bagga kawo keettaa xoqqa gimbbiyaa sinttaa gakkanaashin de7iya sohuwaa gimbbiis . appe kaalliyaagaa par77oosha na7ay padaayinne
beeta maqidasiyaa ashkkarati , ofeelan de7iyaageeti gimbbidosona; eti haattaa penggiyaa giyo penggiyaa matan arshsho baggaara de7iya sohuwaanne xoqqa gimbbiyaa gakkanawu de7iya sohuwaa gimbbidosona .
etappe kaalliyaagaa taqo7a katamaa asay gimbbiyaa sinttan de7iya sohuwaappe biidi , ofeela matan de7iya xoqqa gimbbiyaa gakkanaashin de7iya sohuwaa gimbbidosona .
hara qeesetikka ubbay paraa penggiyaa giyo penggiyaa matan de7iya bantta keettaa sinttappe sinttappe doommidi , huuphessa baggaara de7iya sohuwaa gimbbidosona .
etappe kaalliyaagaa imeera na7ay xaadooqi ba keettaa sinttan de7iya sohuwaa gimbbiis . appe kaalliyaagaa arshsho penggiyaa naagiya shakaaniyaa na7ay shamaa7ee gimbbiis .
appe kaalliyaagaa sheleemiyaa na7ay hanaaneenne xalaafassi usuppuntta na7a gidiya hanuuni gimbbidosona . etappe kaalliyaagaa berekiyaa na7ay mashulaami ba de7iyo kifiliyaa sinttan de7iya sohuwaa gimbbiis .
appe kaalliyaagaa xomoosiyo penggiyaa giyo penggiyaa sinttan de7iya beeta maqidasiyaa ashkkaratunne zal77anchchatu keettaa gakkanaashin de7iya sohuwaa worqqaa tigiya malkkee gimbbiis . qassikka i gimbbiyaa zooziyan bolla baggaara de7iya kifiliyaa gakkanaashin de7iya sohuwaakka gimbbiis .
worqqaa tigiyaageetinne zal77anchchati he kifiliyaappe doommidi , dorssaa penggiyaa gakkanaashin de7iya sohuwaa gimbbidosona .
nuuni gimbbiyaa dirssaa oosuwaa doommidoogaa sanbbalaaxi siyido wode hanqquwaa eexxi kiyiis; qassi keehi yiillotidi , nuna baceessiis .
ba laggetunne samaariyaa olanchchatu sinttan i hagaadan yaagiis; &quot; hageeti , ha pattenna ayhudati ay oottiyoonaa ? katamaa zaarettidi gimbbanawu koyiyoonaayye ? yarshshuwaakka yarshshanawu koyiyoonaa ? oosuwaa issi gallassi wurssanabaa etawu milatiiyye ? gimbbiyaassi haniya shuchchaa ha xuugettidi issisan doorettida suuppaa giddoppe kessanabaa etawu milatii ? &quot; yaagiis .
a miyyiyan eqqida amoona biittaa asa gidiya xoobbeekka qassi hagaadan yaagiis; &quot; eti qassi ayba gimbbe gimbbanawu danddayiyoonaa ? eti gimbbiyo gimbbiyaa bollan worakanay kiyiyaakkonne wulli aggana &quot; yaagidi baceessiis .
hegaappe guyyiyan , taani hagaadan yaagada woossaas; &quot; nu xoossawu , eti nuna waati waati baceessiyaakkonne hagaa siya ! eti nuna cayiyo cashshay eta huuphiyawu simmo . banttawu de7iya aquwaa bonqqettiichchidi , allaga biittan omoodettida asa gidona .
eta naaquwaa genttoppa; eta nagaraakka ne sinttappe mule quccoppa . ayssi giikko , gimbbiyaa gimbbiyaageeta nuna cashshan kawushshidosona &quot; yaagaas .
nuuni gimbbiyaa oosuwaa aggennan oottida . qassi asaykka oosuwaa minotettan oottiyo gishshawu , gimbbiyaa xoqqatettay sohuwaarakka bagga keena gidi aggiis .
sanbbalaaxi , xoobbee , araba biittaa asay , amoona biittaa asaynne ashddooda katamaa asay yerusalaame gimbbiyaa oosoy lo77o hanotettan oosettiiddi de7iyoogaanne daahettida sohotikka barettidoogaa siyido wode keehi yiillotidosona .
hegaappe denddidaagan issippe yerusalaame yiidi nuna olanawunne shabbiranawu maqettidosona .
shin nuuni nu xoossaakko woossida; etappe denddidaagan qamminne gallassi naagiya naaganchchatakka wottida .
he wodiyan yihudaa asay hagaadan yaagidosona; &quot; toohuwaa tookkiyoogee kaseegaappe nuna daafurssees; qassi denttanawu koshshiya gimbbiyaappe kolettida daro shuchchaykka biron de7ees . yaatin , nuuni hachchi ha gimbbiyaa waatidi gimbbanawu danddayiyoonii ? &quot; yaagidosona .
nu morkketi , &quot; nuuni biidi eta giddo gakkanaashin , eti oosuwaa oottennaadan teqqanaashiininne eta worana gakkanaashin , eti erokkona &quot; yaagidosona .
gido shin , nu morkketu heeran de7iya ayhudati tamma simmidi nuukko yiidi , &quot; eti mule baggaara yiidi , nuna olana &quot; yaagidi nuuyyo yootidosona .
hegaa gishshawu , nu asaappe bisuwaa , tooraanne wonddafiyaa oyqqida asaa eta zariyan zariyan maarada , oosoy wuribeenna heeran gimbbiyaappe zokko baggaara naaganaadan wottaas .
asay shabbirettidoogaa taani be7ido wode , dendda eqqada , eta , eta kaalettiyaageetanne hara halaqata ubbaa hagaadan yaagaas; &quot; nu morkketussi yayyoppite ! xoossay gitanne hoola giyo xoossa gidiyoogaa hassayite . hegaa gishshawu , intte zaretussi , intte attuma naatussi , intte macca naatussi , intte keettaayetussinne intte keettaassi olettite &quot; yaagaas .
nu morkketi nuna qohanawu maqettidoogaa nuuni eridoogaa eti siyidosona . qassi xoossaykka eta maqquwaa hada kessidoogaa akeekidosona . hegaappe guyyiyan , nuuni ubbaykka simmidi , nu gimbbiyaa oosuwaa doommida .
he wodiyaappe doommidi , ta ashkkaratuppe baggay oosuwaa oottiyo wode , baggay tiran wottiyo ola miishshaa maayidi , tooraa , gonddalliyaanne wonddafiyaa oyqqidi naaganaadan oottaas . qassi halaqatikka yihudaa asa ubbaappe guyyeera eqqidi minttettoosona .
gimbbiyaa gimbbiyaageetinne koshshiyaabaa tookkiyaageeti ubbay issi kushiyan ola miishshaa oyqqidi , issi kushiyan oosuwaa oottoosona .
gimbbiyaa oosuwaa oottiya ubbay bisuwaa ba xeessan gixxi gixxi uttiis . malkkataa punniyaageekka ubba wode taappe shaahetti erenna .
asaa kaalettiyaageeta , halaqatanne asa ubbaa taani hagaadan yaagaas; &quot; gimbbiyaa oosoy gitanne keehi aaho gidiyoogaappe denddidaagan , nuuni issoy issuwaappe shaahettidi haakkida .
hegaa gishshawu , intte malkkataa punniyoogaa siyiyo wode , i punettiyoosaa taakko haa shiiqite . nu xoossaykka nu gishshatawu olettana &quot; yaagaas .
oosuwaa wonttimaatti bazzoy zo77iyo wodeppe doommidi , omarssi xoolinttee kiyana gakkanaashin oottiyo wode ubban , baggay oottiyo wode , baggay tooraa oyqqidi naagoosona .
he wode taani asaassi hagaadan yaagaas; &quot; qamman nuna naaganawunne gallassi qassi oosuwaa oottanawu intte ubbaykka intte ashkkaratuura yerusalaamen aqite &quot; yaagaas .
hegaa gishshawu , tana gidin , ta ishantta gidin , ta ashkkarata gidin , woy qassi tana naagiyaageeta gidinkka , nuuni ubbaykka nu maayuwaa kessennan aqeettees; qassi nu ola miishshaykka , nuuppe mulekka shaahettenna .
guutta wodiyaappe guyyiyan , daro asay , attumay maccay bantta zare gidiya ayhudatu bollan wolqqaama cabbuwaa kessidosona .
eti hagaadan yaagidosona; &quot; nuuni , nu attuma naatinne nu macca naati cora; hegaa gishshawu , nuuni miidi paxa de7ana mala , nuuyyo kattaa koshshees &quot; yaagidosona .
harati qassi , &quot; nuna gakkida iita koshaappe nuna ashshiya qumaa demmanawu giiddi , nu goshshay , nu woyniyaa turaa sohoynne nu keettay attennan asassi oyttida &quot; yaagidosona .
haratikka qassi hagaadan yaagidosona; &quot; nu goshshaassinne nu woyniyaa turaa sohuwaassi kawoy oychchido giiraa qanxxanawu miishshaa dichchaa ekkida .
ayhuda zaretuura nuuni issi asho; nu naatikka eta naatu mala . shin nuuni nu yelido naata aylletettawu aattidi immanawu giddettida; ubba qassi nu macca naatuppe issooti issooti aylletettawu bayzettidosona . gidikkonne , nu goshshaynne nu woyniyaa turaa sohoy nuuppe ekettiichchido gishshawu , nuuni aynne oottanawu danddayokko &quot; yaagidosona .
eta cabbuwaanne eta qaalaa taani siyido wode , keehi hanqqettaas .
oottiyoobaa ta wozanan qoppoogaappe guyyiyan , asaa kaalettiyaageetanne halaqata xeegada hagaadan yaagaas; &quot; intte ubbay intte ishantta dichchaa qanxxissiyoogan huqqunneeta &quot; yaagada etaara ooyettaas . he metuwaabaa haasayidi birshshanawu gita galchchaakka shiishshaas .
shiishshada hagaadan yaagaas; &quot; ayhuda gidennaageetuyyo bayzettida ayhuda zare gidiya nu ishantta wozanawu nuuni nu wolqqay danddayidobaa ubbaa oottida . shin intte qassi , intte ishantta gidiya ayhudati bantta zare gidiya inttessi banttana bayzzana mala oottiiddi de7eeta &quot; yaagaas . yaagin kaalettiyaageetussi zaariyo qaali xayin , co77u yaagidosona .
taani qassikka hagaadan yaagaas; &quot; intte oottiyoobay likke gidenna; nu morkketi , ayhuda gidennaageeti nu bollan qilliiccenna mala , nu xoossaassi yayyanawunne likke gidiyaabaa oottanawu intteyyo bessennee ?
taani ta huuphen , ta ishanttinne ta ashkkaratikka asaassi miishshaanne kattaa tal77ida; gido shin , ane etappe dichchaa ekkiyoogaa aggoos .
eta goshshaa , woyniyaa turaa sohuwaa , zaytiyaa wogaraanne keettaa ubbaakka etawu sa7a hachchi zaarite . qassi miishshan , kattan , woyniyaa eessan gidin zayitiyan , intte etappe ekkido xeetaappe issi kushe dichchaa ubbaa etawu eesuwan zaarite &quot; yaagaas .
etikka zaaridi , hagaadan yaagidosona; &quot; nuuni mulebaakka etaagaa zaaridi , etawu immana; eta aybanne oychchokko . neeni giidoogaadan , hegaadan nuuni oottana &quot; yaagidosona . yaagin qeeseta haa taakko xeegada , kaalettiyaageeti bantta giido qaalaa polana mala , caaqettanaadan oottaas .
hegaappe guyyiyan , ta maayuwaa qoqqofada hagaadan yaagaas; &quot; ooninne intteppe ba giido qaalaa polennan xayikko , xoossay a hagaadan a keettaappenne a aquwaappe qoqqofo; ikka qoqqofettidi mela atto &quot; yaagaas . shiiqida asay ubbay issi qaalan , &quot; amin77i &quot; yaagidi godaa galatidosona . asay ubbay ba caaqqidoogaadan oottiis .
arxxekssiisi kawotido laatamantto layttaappe biidi , hasttamanne naa77antto layttaa gakkanaashin , taani yihudaa haariyaagaa gidada gam77aas . he tammanne naa77u layttaa giddon , tana gidin woy ta ishantti haariyaagaassi bessiya kattaa damooza ekkibookko .
shin taappe kase doorettida haariyaageeti asaassi deexo tooho gididi , hachchi hachchi kattaassinne woyniyaa ushshaassi oytamu xaqara biraa qanxxissidosona . haray atto haariyaageetu ashkkaratikka banttana asaa bollan goda milatissiiddi gam77idosona . gidikkonne , taani xoossaassi yayyido gishshawu , hegaadan oottabeykke .
taayyo de7iya wolqqaa ubbaa yerusalaame gimbbiyaa keexxiyo oosuwaassi immaasippe attin , ta huuphessi ayba biittaanne shammabeykke . ta ashkkaratikka ubbay tanaara he oosuwan issippe gam77idosona .
nu heeran de7iya ayhuda gidennaageetuppe nuukko yiida asay baynnan de7ishin , hachchi hachchi tanaara ta masoofiyan miya ayhudatunne eta kaalettiyaageetu qooday xeetanne ishatama .
hachchi hachchi issi booraa , usuppun doorettida dorssatanne daro kuttota shukki shukkidi , asaassi shiishshoosona; qassi tammu gallassan issitoo daro baattaa woyniyaa eessaa etayyo agoosona . shin asaa bollan de7iya toohoy deexo gidiyoogaa taani eriyo gishshawu , biittaa haariyaagaassi bessiya kattaa damooza oychchabeykke .
&quot; ta xoossawu , taani ha asaassi oottido lo77otettaa ubbaa qoppada , taassikka lo77otettaa ootta &quot; yaagada taani woossaas .
sanbbalaaxi , xoobbee , araba biittaa asa gidiya gesheeminne hara nu morkketi nuuni gimbbiyaa oottidi polidoogaanne qassi oosettibeenna paca sohoykka issoynne attibeennaagaa siyidosona . gido shin , nuuni gimbbiyaa penggetun biron sanqqaa aattiichchibookko .
hegaa eti siyido wode , sanbbalaaxinne gesheemi hagaadan yaagidi , taakko kiittidosona; &quot; oono giyo dembban de7iya qeeri katamatuppe issuwan yaada nunaara gaytta &quot; yaagidosona . shin eti ta bolli iitaa oottanawu maqettidosona .
hegaa gishshawu , taani etayyo hagaadan yaagada zaarada kiittaas; &quot; taayyo daro oosoy de7ees; hegaa gishshawu , taani intte giyo sohuwaa baanawu danddayikke . taani yaa bin , oosoy ayssi xubettii ? &quot; yaagaas .
he kiitaa zaari zaari oyddutoo taakko kiittidosona; shin taani issi mala zaaruwaa etayyo immaas .
ichchashanttuwan sanbbalaaxi ba ashkkaratuppe issuwan issi poga de7iya dabddaabbiyaa taakko kiittiis . dabddaabbeekka hagaadan yaagees;
&quot; neeninne ne zare gidiya ayhudati makkalanawu qoppidoogaanne hegaappe denddidaagan ha gimbbiyaa gimbbiyoogaa shooro biittan de7iya asay ubbay haasayiyoogaa gesheemi taayyo yootiis . qassi neeni nena kawo kessanawu koyiyoogaanne
neeni yihudaa kawo gidiyoogaa yerusalaamen awaajjana mala , hananabaa yootiyaageeta ne wottidoogaakka i taayyo yootiis . ha woriyaa kawoy siyiyoogee attenna . hegaa gishshawu , tanaara gayttada zorettanawu haaya &quot; yaagees .
taanikka , &quot; ha neeni giyo yoho ubbay mulekka tuma gidennabanne neeni coo medhdhidobaa &quot; yaagada zaaraas .
nu oottiyo oosoy polettenna mala , &quot; eta kushee oosuwawu daafuriichchiis &quot; yaagidi eti nuna yashissiiddi gam77idosona . hegaa gishshawu , &quot; xoossawu ha77i tana minttarkkii &quot; yaagada taani woossaas .
hegaappe guyyiyan , sooppe kiyennaadan gorddi wottido mahexaabi7eela na7aa na7aa dalaaya na7aa shamaa7iyaakko baas . i taayyo hagaadan yaagiis; &quot; issi qammi awudekko eti nena woranawu yaanawu de7iyo gishshawu , neeninne taani xoossaa beeta maqidasiyaa giddo gelidi , penggiyaa gorddidi qosettoos &quot; yaagiis .
taani hagaadan yaagada zaaraas; &quot; tana milatiya asi baqatidi qosettii ? woy qassi tana milatiya asi beeta maqidasiyaa giddo gelidi , ba shemppuwaa ashshii ? taani hegaa mulekka oottikke &quot; yaagaas .
yohuwaa qoppiyo wode , tumukka shamaa7ee xoossay kiittido hananabaa yootiyaagaa gidennaagaanne xoobbeenne sanbbalaaxi a miishshan shammido gishshawu , ta bolli worddo hananabaa yootiyaagaa gidiyoogaa akeekaas .
i miishshan shamettido waanna gaasoy tana i yashissin , i giyoogaadan oottada taani nagaran gelanaadaana . yaatin , eti ubbay hegaa siyido wode , tana boriyoobaa ta bollan demmanaassa .
&quot; ta xoossawu , xoobbeenne sanbbalaaxi oottidobaa qoppa . no7aado giyo macca hananabaa yootiyaaranne hara worddo hananabaa yootiyaageeti ubbay tana yashissanawu eti oottidobaa ubbaakka qoppa &quot; yaagada taani woossaas .
gimbbiyaa oosoy doomettoosappe ishatamanne naa77u gallassa giishin , eluula giyo aginan laatamanne ichchashantto gallassan polettiis .
nu yuushuwan de7iya kawotettatu giddon de7iya nu morkketi hegaa siyido wode yayyidosonanne yeellatidosona . ayssi giikko , hagee oosoy nu xoossay maaddin oosettidoogaa akeekidosona .
he wodiyan ayhudata kaalettiyaageeti ubba wode xoobbiyaassi dabddaabbiyaa xaafiiddi gam77idosona; ikka zaaridi , etayyo xaafiis .
ayssi giikko , i araaha na7aa shakaaniyaa na7iyo machchido gishshawunne a na7ay yahohanaani berekiyaa na7aa mashulaama na7iyo machchido gishshawu , ayhudatuppe daroti aara caaqetti uttidosona .
he asati xoobbee oottido lo77obaa ubbaa ta sinttan haasayoosona; qassi taani giyoobaakka ayyo yootoosona . hegaa gishshawu , xoobbeekka ubba wode tana yashissanawu dabddaabbiyaa xaafiyoogaa aggibeenna .
gimbbiyaa oosoy wurin , penggetuunikka sanqqay geliis . qassi penggiyaa naagiyaageeti , mazamuriyaa yexxiyaageetinne leewati bantta oosuwan oosuwan gelidosona .
hegaappe guyyiyan , yerusalaame katamaa ayssiyo maataa ta ishaa hanaanassinne qatuwaa gadaawaa hanaaniyaassi immaas . hanaanee hara ubbaappe aadhdhida tumanchchanne xoossaassi yayyiya asa .
taani eta hagaadan yaagada azazaas; &quot; maallado away kiyidi ho77ana gakkanaashin , yerusalaame gimbbiyaa penggeta dooyoppite . qassi omarssi naagiyaageeti bantta oosuwaa wurssidi baanaappe kasetidi , penggeta mintti gorddanaadan oottite . hegaa bollikka yerusalaamen de7iya asaappe dooridi , issoy issoy kayan kayan naaganaadaaninne qassi harati bantta heeran de7iiddi , bantta keettaa ginaa ginaa naaganaadan oottite &quot; yaagaas .
he wode yerusalaame katamay keehi aahonne gita; shin a giddon de7iya asaa qooday keehi guutta . qassi daro keettikka biron keexettibeenna .
hegaappe guyyiyan , asaa kaalettiyaageeta , halaqatanne asa ubbaa shiishshada eta yeletaa maaran maaran mazggafana mala , xoossay tana qofissiis . omooduwaappe kasetidi simmida asaa yeletaa maaraa maxaafaakka demmaas; he maxaafan xaafettidaagee hagaa .
baabiloone kawoy naabukadanaxoori omooddidi , ba biitti efiido asaappe guyye bantta katamaa katamaa yerusalaamenne yihudaa simmida asati hagaappe kaalliyaageeta .
eta halaqati zarubaabeela , yaasa , nahimiyaa , azaariyaa , ra7aamiyaa , nahamaana , marddikiyoosa , bilishaana , misppereeta , bigiwaaya , nahuumanne ba7aana . omooduwaappe simmida israa7eela asaa qooday hagaa .
par77oosha yarati 2,172 .
shafaaxiyaa yarati 372 .
araaha yarati 652 .
yaasunne yoo7aaba naata gidiya paahati-moo7aaba yarati 2,818 .
elaama yarati 1,254 .
zattu yarati 845 .
zakkaaya yarati 760 .
biinuya yarati 648 .
bebaaya yarati 628 .
azggaada yarati 2,322 .
adooniqaama yarati 667 .
bigiwaaya yarati 2,067 .
adiina yarati 655 .
hizqqiyaasa yara gidiya axeera yarati 98 .
hashuuma yarati 328 .
bexaaya yarati 324 .
hariifa yarati 112 .
gabaa7oona yarati 95 .
beetaliheemenne naxoofa katamatu asay 188 .
anatoota katamaa asay 128 .
beeti-azimaaweeta katamaa asay oytamanne naa77a .
qiriyaati-yi7aariima , kafiiranne ba7eroota katamatu asay 743 .
raamanne gebaa7a katamatu asay 621 .
mikimaasa katamaa asay 122 .
beeteelenne aaya katamatu asay 123 .
naa77antto nabo giyo katamaa asay 52 .
naa77antto elaama yarati 1,254 .
hariima katamaa asay 320 .
yarkko katamaa asay 345 .
looda , hadiidanne oono katamatu asay 721 .
sanaa7a katamaa asay 3,930 .
hageeti omooduwaappe simmida qeeseta: yaasu yara gidiya yadaaya yarati 973;
imeera yarati 1,052;
paashihuura yarati 1,247;
hariima yarati 1,017 .
hageeti omooduwaappe simmida leewata: hodaawiyaa yara gidiya yaasunne qaadimi7eela yarati 74;
asaafa yara gidiya mazamuriyaa yexxiyaageeti 148;
beeta maqidasiyaa penggiyaa naagiya shaaluuma , axeera , xalmmoona , aqquuba , haxiixanne shobaaya yarati 138 .
hageeti omooduwaappe simmidi , beeta maqidasiyan oottiya ashkkaratu yarata: xiiha yarata , hasuufa yarata , xabba7oota yarata ,
qeeroosa yarata , sii7a yarata , padoona yarata ,
labaana yarata , hagaaba yarata , shalmmaaya yarata ,
hanaana yarata , giddeela yarata , gahaara yarata ,
ra7aaya yarata , raaxiina yarata , naqoda yarata ,
gazzaama yarata , uzza yarata , paaseeha yarata ,
besaaya yarata , me7uniima yarata , nafushesiima yarata ,
baaqibuuqa yarata , haquufa yarata , harihuura yarata ,
baaxiliita yarata , mahiida yarata , harshsha yarata ,
barqqoosa yarata , sisaara yarata , temaaha yarata ,
naxiiha yaratanne haxiifa yarata .
hageeti omooduwaappe simmida solomona ashkkaratu yarata: soxaaya yarata , sofereeta yarata , pariida yarata ,
yaa7ila yarata , darqqoona yarata , giddeela yarata ,
shafaaxiyaa yarata , haxxiila yarata , pokereti-haxxabayma yaratanne amoona yarata .
omooduwaappe simmidi , beeta maqidasiyan oottiya ashkkaratu yaratunne solomona ashkkaratu yaratu qooday muleera 392 .
haratikka qassi , telmmelaaha , teliharshsha , karuuba , adoonanne imeera giyo katamatuppe yerusalaame simmidosona . shin eti woykko eta aawati israa7eela sheeshsha gidiyoogaa erissanawu danddayibookkona .
hegeeti dalaaya , xoobbiyaanne naqoda yarata; eta qoodaykka muleera 642 .
qeesetuppe qassi hobaaya yarati , haqqooxa yaratinne barzzillaaya yarati yerusalaame simmidosona . hagee barzzillaaya giyoogee gala7aade biitta asa gidiya barzzillaaya na7iyo machchidi , ba bolluwaa sunttaa ekkiis .
hageeti bantta yeletaa xaphuwaa eranawu yeletaa maxaafan koyidosona , shin demmibookkona . hegaa gishshawu , eti tunadan qoodettidi , qeesetettan oottennaadan digettidosona .
qassi uriimiyaaninne tumiimiyan shaakkidi pirddiya qeesee denddana gakkanaashin , eti geeshsha qumaappe maanawu danddayennaagaa ayhudata haariyaagee etawu yootiis .
omooduwaappe yihudaa biittaa simmida asaa qooday muleera 42,360 .
hegaa bollikka qassi 7,337 attuma ashkkaratinne macca ashkkarati mazamuriyaa yexxiya 245 attumanne macca asati simmidosona .
omooduwaappe muleera simmida asaa paratu qooday 736; baquloti 245;
gaameelati 435; hareti qassi 6,720 .
yaratu halaqatuppe amaridaageeti oosuwaassi imotaa immidosona . biittaa haariyaagee hosppun kilo giraame worqqaa , 50 disttetanne 530 qeesetu maayota immiis .
yaratu halaqati 168 kilo giraame worqqaanne 1,250 kilo giraame biraa immidosona .
attida asay muleera 168 kilo giraame worqqaa , 1,100 kilo giraame biraanne 67 qeesetu maayota immidosona .
hegaappe guyyiyan qeeseti , leewati , penggiyaa naagiyaageeti , mazamuriyaa yexxiyaageeti , asaappe darotinne beeta maqidasiyaa ashkkarati , muleera israa7eela ubbay bantta kataman kataman uttidosona .
laappuntta aginay gakkiyo wode , israa7eela asay ubbaykka bantta kataman kataman uttidosona . he aginan eti ubbaykka issippe haattaa penggiyaa sinttan de7iya dabaaban shiiqidosona . shiiqidi goday muuse baggaara israa7eela asaassi immido higgiyaa maxaafaa ehaana mala , xaafiyaa izira oychchidosona .
yaatin , laappuntta aginan koyro gallassan , attumay maccay , akeekanawu danddayiya asay ubbay shiiqidosaa iziri higgiyaa maxaafaa ehiis .
ehiidi haattaa penggiyaa sinttan de7iya dabaaban eqqidi , attumawu maccawu , akeekanawu danddayiya asa ubbawu higgiyaa maxaafaa maalladoppe gallassa seetay gakkanaashin nabbabiis; asaykka loytti ezggidi siyiis .
iziri eqqidi nabbabanawu mittaappe giigissido madirakiyaa bollan eqqiis . appe ushachcha baggaara matiitiyaa , shamaa7iyaa , anaaya , ooriyoona , hilqqiyaanne ma7iseeya giyo asati eqqidosona . haddirssa baggaara qassi padaaya , mishaa7eela , malkkiyaa , hashuuma , hashibadanaaha , zakkaariyaasanne mashulaama giyo asati eqqidosona .
iziri asa ubbaappe xoqqiya sohuwan eqqido gishshawu , ubbaykka a loyttidi xeellishin , eta sinttan higgiyaa maxaafaa dooyiis . dooyido wode eti ubbay uttidosaappe denddi eqqidosona .
denddi eqqin , iziri godaa , gita xoossaa galatiis . asay ubbay bantta kushiyaa pude denttidi , &quot; amin77i , amin77i &quot; yaagidosona . qassi eta som77oy sa7aa bochchana gakkanaashin gufannidi , godaassi goynnidosona .
hegaappe guyyiyan denddidi , bantta de7iyoosan eqqidosona . yaasa , baana , sherebiyaa , yaamiina , aqquuba , shabbataaya , hodiyaa , ma7iseeya , qaliixa , azaariyaa , yozabaada , hanaananne palaaya giyo leewati higgiyaa asay akeekanaadan oottidosona .
eti xoossaa higgiyaa maxaafaappe nabbabidi , qassi nabbabettidaagee woygiyaakko , asay erana mala , birshshidi qonccissidosona .
asay higgiyaa qaalaa siyido wode , bantta wozanan mishettidi yeekkidosona . hegaa gishshawu , biittaa haariya nahimee , qeesenne xaafe gidiya izirinne asaassi maxaafaa birshshiya leewati asaa hagaadan yaagidosona; &quot; ha gallassay godaassi , intte xoossaassi , geeshsha gallassa gidiyo gishshawu , issoynne azzanoppitenne yeekkoppite &quot; yaagidosona .
qassi nahimee gujjidikka hagaadan yaagiis; &quot; biite , modhdhuwaa miite; mal77iyaabaakka uyite; qassi baynnaageetussikka intteegaappe shaakkidi immite . ayssi giikko , hachchi gallassay nu godaassi geeshsha gallassa . godaa ufayssay intteyyo wolqqa gidiyo gishshawu azzanoppite &quot; yaagiis .
leewatikka qassi , &quot; hagee geeshsha gallassa gidiyo gishshawu , azzanoppite; hayzzite &quot; yaagidi asaa co77u oottidosona .
hegaappe guyyiyan , asay ufayssan maanawunne uyanawu qassi baynnaageetussikka banttaagaappe shaakkidi immanawu biidosona . ayssi giikko , eti yootido qaalaa siyidosonanne akeekidosona .
aginaayyo naa77antto gallassi zaretu halaqati , qeesetinne leewati higgiyaa qaalaa etayyo birshshana mala , izirakko yiidosona .
hegan tamaariiddi , laappuntta aginan daase baalaa bonchchiyo wode , israa7eela asay ubbay daasiyaa giddon uttanaadan xoossay muuse baggaara azazidoogaa akeekidosona .
hegaa gishshawu , katamatu ubbaaninne yerusalaamen hagaadan yaagidi awaajjidosona; &quot; deriyaa huuphiyaa kiyite; zaytiyaa wogaraappe , woran mokkida wogaraappe , barsseeneetiyaa mittaappe , zambbaa mittaappenne hayttay de7iyo mitta ubbaappe higgiyan xaafettidoogaadan , daasiyaa daasanawu tashiyaa ehiite &quot; yaagidosona .
hegaa gishshawu , asay biidi mittaa tashiyaa ehiidosona; ehiidi bantta keettaa bollan de7iya dembba sohuwan , bantta gibbiyan , xoossaa beeta maqidasiyaa dabaaban , haattaa penggiyaa dabaabaaninne efireema penggiyaa dabaaban daasiyaa daasidosona .
omooduwaappe simmida asay ubbay daasiyaa daasidi , a giddon uttidosona . nawe na7aa yaasu wodiyaappe doommidi , he gallassay gakkanaashin , eti hagaa mala baalaa bonchchi erokkona . hegaa gishshawu , ubbaykka keehi ufayttidosona .
baalay doomettoosappe biidi wurana gakkanaashin , hachchi hachchi iziri xoossaa higgiyaa maxaafaappe asaassi nabbabiis . baalaa laappun gallassaa bonchchoogaappe guyyiyan , hosppuntta gallassan higgee azaziyoogaadan geeshsha yaa7aa oottidosona .
he aginan laatamanne oyddantto gallassan israa7eela asay xoomiiddi , waaruwaa maayidinne bantta huuphiyan baanaa tisttidi , issisaa shiiqidosona .
banttana allaga dere asa ubbaappe shaakkidosona . hegaappe guyyiyan eqqi denddidi , etinne kase eta aawati oottido nagaraa ubbaa paaxidosona .
hegan eti eqqidaashin , heezzu saate gidiyaagaa keenaa godaa eta xoossaa higgiyaa maxaafay etayyo nabbabettiis . qassi hara heezzu saate gidiyaagaa bantta nagaraa paaxiiddinne godaassi , bantta xoossaassi , goynniiddi gam77idosona .
leewatuppe amaridaageeti madirakiyaa bollan kiyidi , cenggurssaa xoqqu oottidi godaakko , bantta xoossaakko , waassidosona . hegeetikka yaasa , baana , qaadimi7eela , shabaaniyaa , buuna , sherebiyaa , baananne kanaana .
leewatuppe yaasu , qaadimi7eeli , baani , hashaabanee , sherebee hodee , shabaaneenne pataahee israa7eela asaa hagaadan yaagidosona; &quot; denddi eqqidi , merinaappe merinawu de7iya godaa intte xoossaa galatite ! galata ubbaappenne saba ubbaappe bollaara xoqqu xoqqu giidanne bonchchettida xoossaa sunttaa sabbite &quot; yaagidosona .
hegaappe guyyiyan , israa7eela asay hagaadan yaagidi woossidosona; &quot; xoossawu , ne xalaalay godaa ! neeni salotanne salotun de7iya meretata ubbaa , sa7aanne a bollan de7iya meretata ubbaanne abbatanne eta giddon de7iya meretata ubbaa medhdhadasa; ubbaassi de7uwaa immadasa . saluwaa meretati ubbay neeyyo goynnoosona .
&quot; godawu , neeni xoossa ! neeni abraama uura giyo kaladaawetu katamaappe doorada kessadasa; a sunttaakka laammada , abrahaama yaagada sunttadasa .
i neeyyo ammanettiya asa gidiyoogaa be7ada , kanaanetu , hiitetu , amooretu , parzzetu , yaabuusatunne gerggeesetu biittaa a zaretussi laata biittaa oottada immanawu ayyo maachchaa geladasa . neeni xillo gidiyo gishshawu , ne giido qaalaakka poladasa .
&quot; neeni kase nu mayzza aawata gibxxe biittan gakkida tuggaa be7adasa; qassi zo7o abbaa giyo abbaa matan de7iiddi eti , nuna maaddarkkii ! yaagidi waassido waasuwaakka siyadasa .
gibxxe kawoy , a biittaa halaqatinne he biittaa asay ubbay israa7eela asaa bollan otorettido gishshawu , eta bollan malaataanne maalaalissiyaabaa oottadasa . hegaappe denddidaagan , hachchi gakkanaashin , ne sunttay bonchchuwan xeegettanaadan oottadasa .
abbaa yaanne haanne shaakkada , gidduwaara ne asaa mela biittaara pinttadasa . shin shuchchay ciimma haattan olin , xaggaa duge wodhdhiyoogaadan , eta yedettiya morkketa abban mitissada xayssadasa .
israa7eela asaa gallassi shaaraa tuussan kaalettada , qammi qassi eti hemettiyo ogiyan poo7ana mala , tamaa tuussaa eta sinttan essada kaalettadasa .
&quot; neeni saluwaappe wodhdhada , ne asaa siinaa deriyaa bollan haasayissadasa . sitta pirddaanne tuma gidida higgiyaa qassi lo77o wogaanne azazuwaa etayyo immadasa .
geeshsha ne sambbataa eti bonchchana mala , eta tamaarissadasa . ne ashkkaraa muuse baggaara etayyo azazuwaa , wogaanne higgiyaa immadasa .
eti namisettido wode saluwaappe qumaa immadasa; qassi eti saamettido wode zaallaappe haattaa pulttissadasa . neeni etayyo immanawu caaqqido biittaa gelidi laattana mala azazadasa .
&quot; shin nu mayzza aawati otorettidosona . yootin siyenna morgge zozza gididi , neeyyo azazettibookkona .
azazettennan ixxidosona; qassi neeni etayyo oottido maalaalissiyaabaa ubbaa hassayibookkona . eti morgge zozza gididosona; qassi bantta makkalaappe denddidaagan , gibxxe biittaa guyye aylletettawu zaaridi kaalettana mala , halaqaa banttawu dooridosona . gido shin , neeni atto giya xoossaa; kehanne maariyaagaa . siiquwan kumidaagaanne hanqquwaassi eesotennaagaa . hegaa gishshawu , neeni eta aggabaakka .
&quot; eti mara milatiya eeqaa medhdhidi , inttena gibxxe biittaappe kessida intte xoossay hagaa yaagidi nena gita cashshaa cayikkokka ,
ne daro maarotettaa gishshawu , neeni eta he biittaa bazzuwan aggabaakka . eti biyo ogiyaa kaalettana mala , gallassi shaaraa tuussay , qassi eta ogiyaa poo7issana mala , qammi tamaa tuussay etappe haakkibeenna .
eta tamaarissana mala , ne lo77o ayyaanaa etayyo immadasa . maanawu mannaa eta doonaappe pacissabaakka; qassi eta saamuwaassikka haattaa immadasa .
oytamu layttaa ubbaa eti bazzuwan hemettiyo wode , etawu koshshiyaabaappe issibaanne xayssabaakka . eta maayoy wuribeenna; eta gedeekka kixxibeenna .
&quot; bantta zawan de7iya gaxa biittatanne kawotettata eti xoonidi oyqqanaadan oottadasa . sihoona giyo kawoy haariyo haseboona biittaanne ooga giyo kawoy haariyo baasaane biittaa eti laattidosona .
eta zerettatu qoodaa saluwaa xoolinttiyaadan darissadasa . kase eta aawatussi gelissananne laatissana gaada neeni yootido biittaa eta gelissadasa .
eti kanaane biittaa laattidosona; he biittan de7iya kanaane asaa ubbaa eta sinttan neeni kawushshadasa . eti kanaane asaa bollan , eta kawotu bollaaninne he biittan de7iya asa ubbaa bollan bantta dosidobaa oottana mala , eta kushiyan aatta immadasa .
qassi eti yuushoy gimbbettido katamatanne aradda biittaa xoonidi ekkidosona; qassikka lo77obay ubbay kumido keettata , bookettida haatta ollata , woyniyaa turaa sohota , wogaratanne hara ayfiyaa immiya daro mittata laattidosona . hegaappe miidi kallidi orddidosona; ne gita kehatettan eti ufayttidosona .
&quot; gidikkokka , ne asati azazettennan ixxidi , ne bollan makkalidosona; ne higgiyaayyookka zokkuwaa zaaridosona . neekko eti simmanaadan etayyo minttidi yootida hananabaa yootiyaageeta woridosona . keehi gita cashshaa nena cayidosona .
hegaappe denddidaagan eta un77ettiya morkketu kushiyan aatta immadasa; immin morkketi eta un77ettido wode neekko waassidosona . eta waasuwaa saluwan gidada siyadasa; siyada ne maarotettaa daruwaadankka , eta eta morkketu kushiyaappe ashshiyaageeta kiittadasa .
&quot; shin eti shemppuwaa demminne zaarettidi , ne sinttan nagaraa oottidosona . oottin neenikka zaarettada eta morkketu kushiyan aattada immin , eta morkketi eta haaridosona . shin ha77ikka eti neekko waassin , eta waasuwaa saluwan gidada siyadasa . ne maarotettan eta zaara zaaradakka ashsha ekkadasa .
&quot; ne higgiyaakko eti simmana mala , neeni etayyo minttada yootadasa; shin eti otorettidosona; ne azazuwaakka ixxisi yaagidosona . asi azazettikko de7uwaa demmiyo ne higgiyaa kanttidosona; qassi morgge zozza gididi , neeyyo zokkuwaa zaaridi , azazettennan ixxidosona .
gidikkonne , daro layttaa eta danddayadasa; hananabaa yootiyaageetu baggaara ne ayyaanan etawu minttada yootadasa; shin eti siyibookkona . hegaappe denddidaagan ayhuda gidenna kawotettati eta haarana mala , eta kushiyan aatta immadasa .
shin neeni kehanne maariya xoossaa gidiyo gishshawu , ne gita maarotettan eta muleera aggabaakkanne xayssabaakka .
&quot; nu xoossawu , gita , wolqqaamanne yayettida xoossawu , ne aggenna siiquwaa maachchaa naagiyaagoo , nu bollan gakkida metoy ne sinttan laafabaa milatoppo . beni asoore kawotu wodiyaappe doommidi , hachchi gakkanaashin , nu bollan , nu kawotu bollan , nu halaqatu bollan , nu qeesetu bollan , nu hananabaa yootiyaageetu bollan , nu mayzza aawatu bollaaninne ne asa ubbaa bollan gita metoy gakkiis .
nuna gakkidaban ubban neeni xillo . ayssi giikko , nuuni nena naaqqikkokka neeni ammanettiyoogaa aggabaakka .
nu kawoti , nu halaqati , nu qeesetinne nu mayzza aawati ne higgiyaa naagibookkona; qassi neeni etawu immido azazuwaanne ne mintta yootidoogaakka siyibookkona .
neeni eta kawotettan etayyo gita anjjuwaa immadasa; qassi aahonne mokkiya biittaakka etayyo immadasa; shin eti neeyyo goynnibookkonanne bantta iita oosuwaappe simmibookkona .
&quot; hegaappe denddidaagan , nuuni hachchi aylle gidiyoogaa be7a . qassi hegeekka eti a ayfiyaanne i immiyo anjjuwaa ubbaa maana mala , nu mayzza aawatussi neeni immido he biittan , nuuni aylle gidida .
nu nagaraa gishshawu , neeni nu bollan denttido kawoti biittaa anjjuwaa ubbaa eti go77ettoosona . qassi nu bollaaninne nu mehiyaa bollan bantta koyidobaa oottoosona; nuunikka gita metuwaa giddon de7oos &quot; yaagidosona .
hanida yoho ubbaa gishshawu , nuuni haasayidi maacido maachchaa xaafida; he nuuni xaafido maachchaa woraqataa bollan nu halaqati , nu leewatinne nu qeeseti bantta maatafaa wottidosona .
hagaappe kaalliya asati he maatafay wodhdhido woraqataa bollan paramidosona . hegeetikka hakaaliyaa na7aa biittaa haariya nahimiyaa; qeesetuppe: sedeqiyaasa ,
saraaya , azaariyaa , ermmaasa ,
paashihuura , amaariyaa , malkkiyaa ,
haxxuusha , shabaaniyaa , malluuka ,
hariima , maremoota , obaadiyaa ,
daaneela , ginnetoona , baaruka ,
mashulaama , abiiya , miyamiina ,
ma7aaziyaa , bilggaayanne shamaa7iyaa .
leewatuppe: azaaniyaa na7aa yaasa , henadaada yara gidiya biinuya , qaadimi7eelanne
eta ishantta shabaaniyaa , hodiyaa , qaliixa , palaaya , hanaana ,
miika , rahooba , hashaabiyaa ,
zakkuura , sherebiyaa , shabaaniyaa ,
hodiyaa , baananne baniina .
qassi asaa kaalettiyaageetuppe: par77oosha , paahati-moo7aaba , elaama , zatta , baana ,
buuna , azggaada , bebaaya ,
adooniyaa , bigiwaaya , adiina ,
axeera , hizqqiyaasa , azuura ,
hodiyaa , hashuuma , bexaaya ,
hariifa , anatoota , nebaaya ,
maagippi7aasha , mashulaama , heziira ,
mashezaabeela , xaadooqa , yadduu7a ,
palaaxiyaa , hanaana , anaaya ,
hoshee7a , hanaaniyaa , hashshuuba ,
halloheesha , piiliha , shobeeqa ,
rehuuma , hashaabina , ma7iseeya ,
akiiya , hanaana , anaana ,
malluuka , hariimanne ba7aana .
qassi attida asaykka qeeseti , leewati , penggiyaa naagiyaageeti , mazamuriyaa yexxiyaageeti , beeta maqidasiyaa ashkkaratinne xoossaa higgiyaassi azazettanawu ayhuda gidennaageetuppe banttana shaakkida ubbay , qassi eta machchoti , eta attuma naati , eta macca naatinne yohuwaa akeekanawu asa gamma gakkida ubbay ,
banttana kaalettiyaageetuura ha caaquwan maayettidosona . hegeekka ba ashkkaraa muuse baggaara xoossay etayyo immido higgiyaadan baanawu , godaa bantta xoossaa azazuwaa , pirddaanne wogaa naaganaassanne oottanaassa . hegee xayikko , xoossay yeddiyo qanggettay bantta bolli yaanaadan maayettidosona .
eti hagaadan yaagidi maacidosona; &quot; nu macca naata ayhuda gidenna biittaa attuma naatussi immokko; qassi eta macca naatakka nu attuma naatussi machcho oottidi ekkokko .
&quot; ayhuda gidenna biittaa asati kattaa gidin woy harabaa aybanne sambbata gallassi woy hara baala gallassi bayzzanawu ehiikko , etappe shammokko . &quot; laappuntta layttay gakkiyo wode wode , nu biittaa goyokko; nuuni tal77ido acuwaakka oychchokko .
&quot; beeta maqidasiyaa oosuwaassi ichchashu giraame deexxiya biraa layttan layttan aggennan immana .
hegee aybissee giikko , godaa sinttan wottiyo oyttaassa , hachchi hachchi yarshshiyo kattaa yarshshuwaassa , xuuggiyo yarshshuwaassi shukkiyo mehiyaassa , sambbata gallassan , aginay xeeriyo wodenne layttan de7iya hara baalatun yarshshiyo yarshshuwaassanne hara geeshsha miishshatu ubbaassa; qassi israa7eela asaa nagaraa atto giissanawu yarshshiyo yarshshuwaassanne nu xoossaa beeta maqidasiyaa oosuwaassi koshshiya ubbabaassa .
&quot; nuuni qeesetuyyo , leewatuyyoonne hara asa ubbaayyo saamaa yeggida . ayssi giikko , higgiyan xaafettidoogaadan godaassi , nu xoossaassi , yarshshiyoosan yarshshuwaa xuuggiyo mittaa nu xoossaa beeta maqidasiyawu o yaray ehaanawu bessiyaakko eranaassa .
&quot; layttan layttan nu biittaa ayfiyaappe koyro gakkiyaagaanne ayfiyaa immiya dumma dumma mittatuppe nuuni koyro maxido ayfiyaa ubbaa godaa beeta maqidasiyaa aggennan ehiidi sheedhdhana .
&quot; higgiyan xaafettidoogaadan nuuni ubbaykka koyro yelettiya nu attuma naata nu xoossaa beeta maqidasiyan oottiya qeesetukko ehiidi , xoossaassi dummayana; qassi nu miizzati , nu dorssatinne nu deeshshati yeliyo koyro maraa ubbaakka yaa ehiidi , qeesetussi sheedhdhana .
&quot; nuuni nu biittan mokkida kattaa ayfiyaappe koyruwaa , qassi nu mitta ubbaa ayfiyaa , woyniyaanne zaytiyaa imota oottidi , nu xoossaa beeta maqidasiyaa haa qeesetukko ehaana . qassi leewati nu katamatun de7iya biitta ubbaa ayfiyaappe asirataa ekkiyaageeta gidiyo gishshawu , nu biittay ayfidobaappe ubbaappe asirataa etayyo immana .
leewati asirataa shiishshiyo wode , aaroona yara gidiya qeeseti etaara issippe de7anawu bessees . leewatikka asirataa shiishshoogaappe guyyiyan , asirataappe kessido asirataa nu xoossaa beeta maqidasiyaa ehiidi , miishshaa wottiyo kifiliyan wottoosona .
israa7eela asaynne leewati kattaa , woyniyaanne wogaraa zaytiyaa imotaa , beeta maqidasiyaa miishshatinne beeta maqidasiyan oottiya qeeseti , penggiyaa naagiyaageetinne mazamuriyaa yexxiyaageeti de7iyo kifileta ehoosona . &quot; nuuni nu xoossaa beeta maqidasiyaa oosuwaa mulekka shenehoo gookko &quot; yaagidi caaqqidosona .
asaa kaalettiyaageeti yerusalaamen de7idosona . qassi hinkko asaappekka tammaappe issoy issoy geeshsha kataman yerusalaamen de7ana mala , saamaa yeggidi dooridosona . shin hara uddufun kushe asay bantta katamatun de7idosona .
yerusalaamen de7anawu bantta sheniyan maayida asaa ubbaa asay anjjiis .
hara katamatun de7iya israa7eela asay , qeeseti , leewati , beeta maqidasiyaa ashkkaratinne solomona ashkkaratu yarati ubbay bantta kataman kataman de7iya gadiyaa oyqqidi de7idosona . shin hagaappe kaallidi xaafettidaageeti , yerusalaamen de7anawu yiida biittaa kaalettiyaageeta .
yihudaa zariyaappe yiida kaalettiyaageeti paareesa yara gidiya ataayanne sheela yara gidiya ma7iseeya . ataayi ooziyaana na7aa; ooziyaani zakkaariyaasa na7aa; zakkaariyaasi amaariyaa na7aa; amaaree shafaaxiyaa na7aa; shafaaxee malaali7eela na7aa .
ma7iseeyi baaruka na7aa; baaruki kolihooza na7aa; kolihoozi hazaaya na7aa; hazaayi adaaya na7aa; adaayi yoyaariiba na7aa; yoyaariibi zakkaariyaasa na7aa .
paareesa yaraappe wolqqaama gidida oyddu xeetanne usuppun tammanne hosppun asati yerusalaamen de7idosona .
biniyaama zariyaappe yiida kaalettiyaageeti saala , gabbaayanne sallaaya . saalu mashulaama na7aa; mashulaami yo7eeda na7aa; yo7eedi padaaya na7aa; padaayi qolaaya na7aa; qolaayi ma7iseeya na7aa; ma7iseeyi iti7eela na7aa;
iti7eeli yishaa7iyaa na7aa . muleera uddufun xeetanne laatamanne hosppun biniyaama zareti yerusalaamen de7idosona .
ziikira na7ay yuu7eeli eta halaqaa; qassi hassanuu7a na7ay yihuday kataman naa77antto maaragee de7iyo halaqa .
qeesetuppe yiida kaalettiyaageeti yoyaariiba na7aa yadaaya , yaakiinanne saraaya .
saraayi hilqqiyaa na7aa; hilqqee mashulaama na7aa; mashulaami xaadooqa na7aa; xaadooqi maraayoota na7aa; maraayooti xoossaa beeta maqidasiyaa halaqa gidida ahixuuba yara .
etaara issippe xoossaa beeta maqidasiyaa oosuwaa oottidaageeti muleera hosppun xeetanne laatamanne naa77a . qassi hara kaalettiyaagee adaaya; adaayi yirohaama na7aa; yirohaami palaaliyaa na7aa , palaalee amoxa na7aa; amoxi zakkaariyaasa na7aa; zakkaariyaasi paashihuura na7aa; paashihuuri malkkiyaa na7aa .
adaayaara issippe de7iya asay muleera naa77u xeetanne oytamanne naa77a . qassikka hara kaalettiyaagee amaashasaaya; amaashasaayi azaari7eela na7aa; azaari7eeli ahizaaya na7aa; ahizaayi mashilemoota na7aa; mashilemooti imeera na7aa .
amaashasaayaara issippe de7iya olanchchati muleera issi xeetanne laatamanne hosppuna . qeesetu halaqay haggidoolima na7aa zabddi7eela .
leewatuppe yiida kaalettiyaageetuppe issoy shamaa7iyaa; shamaa7ee hashshuuba na7aa; hashshuubi aziriqaama na7aa; aziriqaami hashaabiyaa na7aa; hashaabee buuna na7aa .
qassi harati shabbataayanne yozabaada; eti xoossaa beeta maqidasiyaappe kareera oosettiya oosotussi aawatiya leewatu halaqata .
qassikka haray mataaniyaa; i galataa woosaa woossiyo wode galataa mazamuriyaa yexxiyaageetussi halaqa; i asaafa yaraappe yelettida zabdda na7aa na7aa , miika na7aa . banaara issippe yexxiyaageetu giddon baaqibuuqee naa77antto . qassi haraykka abdda; i shaamu7a na7aa; shaamu7i galaala na7aa; galaali yidutuuna na7aa .
muleera xeetanne hosppun tammanne oyddu leewati geeshsha kataman yerusalaamen de7idosona .
penggiyaa naagiyaageetuppe aqquuba , xalmmoonanne etaara issippe oottiya hara issi xeetanne laappun tammanne naa77ata .
attida qeeseti , leewatinne israa7eela asay ubbay bantta gadee de7iyoosan de7iyoosan dumma dumma yihudaa katamatun de7idosona .
shin beeta maqidasiyaa ashkkarati yerusalaame kataman issi baggaara de7iya ofeela giyo heeran de7idosona . xiihinne gishppinne naa77ay eta kaalettiyaageeta .
yerusalaamen de7iya leewatussi halaqay uzza . i baana na7aa; baani hashaabiyaa na7aa; hashaabee mataaniyaa na7aa; mataanee miika na7aa . uzzi beeta maqidasiyan yexxiyaageetussi halaqa gidiya asaafa yara .
eti hachchi hachchi oottanabawu kawuwaappe etayyo imettida azazoy de7ees .
yihudaa na7aa zaraaha yaraappe yelettida mashezaabeela na7aa pataahee israa7eela asaa xeelliya ubbabaassi eta doona gididi , kawuwaa matan de7ees .
asaappe daroti bantta goshshaa goshshaa matan de7iya qeeri katamatun de7idosona . hegaa gishshawu , yihudaa zareti qiriyaati-arbbaa7an , diboonan , yaqabxxi7eelaaninne hegaa heeran de7iya qeeri katamatun de7idosona .
eti qassi yeshuu7an , molaadan , beeti-phaleexan ,
haxaari-shu7aalan , berssaabehaaninne hegaa heeran de7iya qeeri katamatun ,
xiqilaagan , makoonaaninne hegaa heeran de7iya qeeri katamatun de7idosona .
qassikka enirimmoonan , xor77aaninne yarmmuutaanikka de7idosona .
hegaa xalla gidennan zaanoohan , adulaamaaninne hegaa heeran de7iya qeeri katamatuuninne laakishaaninne hegaa heeran de7iya goshshan , qassi azeeqaaninne hegaa heeran de7iya qeeri katamatuunikka de7idosona . hegaa gishshawu , yihudaa asay muleera berssaabehappe biidi , hinnooma zanggaaraa gakkanaashin de7iya sohuwan de7idosona .
biniyaama zareti beeteeleeninne hegaa heeran de7iya qeeri katamatuuninne gebaa7an , mikimaasan , aayan ,
anatootan , nooban , anaaniyan ,
haxooran , raaman , gittayman ,
hadiidan , xabo7iiman , nabalaaxan
loodan , oonooninne kushe hiillatu zanggaaraa giyoosankka de7idosona .
yihudan de7ida leewatuppe daroti biniyaama asaara issippe de7anaadan oosettidosona .
salaatiyaala na7aa zarubaabeelaaranne qeese ubbatu halaqaa yaasuura omooduwaappe simmida qeeseti hageeta: saraaya , ermmaasa , izira ,
amaariyaa , malluuka , haxxuusha ,
shakaaniyaa , rehuuma , maremoota ,
idda , ginnetoona , abiiya ,
miyamiina , ma7aadiyaa , bilgga ,
shamaa7iyaa , yoyaariiba , yadaaya ,
saala , amooka , hilqqiyaanne yadaaya . hageeti yaasu layttan qeesetussinne qeesetu yaratussi halaqa gididaageeta .
etaara issippe simmida leewati yaasa , biinuya , qaadimi7eela , sherebiyaa , yihudaanne mataaniyaa . mataanee hara banaara oottiyaageetuura issippe galataa mazamuriyaa yexxiyaageetussi halaqa .
etaara issippe yexxiya baaqibuuqeenne uunnoy etappe sinttaara haa simmi eqqidi yexxoosona .
yaasu yoyaaqiima yeliis; yoyaaqiimi eliyaashiba yeliis; eliyaashibi yoyaadaa7a yeliis;
yoyaadaa7i yonaataana yeliis; yonaataani yadduu7a yeliis .
yoyaaqiimi qeese ubbatu halaqa gidido laytti , hagaappe kaallidi xaafettidaageeti , qeesetu yaratu halaqa gididosona . saraaya yaraa halaqay maraaya . ermmaasa yaraa halaqay hanaaniyaa .
izira yaraa halaqay mashulaama . amaariyaa yaraa halaqay yahohanaana .
malluuka yaraa halaqay yonaataana . shabaaniyaa yaraa halaqay yooseefa .
hariima yaraa halaqay adiina . maraayoota yaraa halaqay hilqqaaya .
iddo yaraa halaqay zakkaariyaasa . ginnetoona yaraa halaqay mashulaama .
abiiya yaraa halaqay ziikira . miniyaaminanne ma7aadiyaa yaraa halaqay pilxxaaya .
bilgga yaraa halaqay shaamu7a . shamaa7iyaa yaraa halaqay yonaataana .
yoyaariiba yaraa halaqay matanaaya . yadaaya yaraa halaqay uzza .
sallaaya yaraa halaqay qaallaaya . amooka yaraa halaqay ebeera .
hilqqiyaa yaraa halaqay hashaabiyaa . yadaaya yaraa halaqay nataani7eela .
leewatu halaqati eliyaashibi , yoyaadaa7i , yohanaaninne yadduu7i qeese halaqa gidido dumma dumma layttan xaafettidosona . qassi qeeseti parsse biittaa asa gidiya daariyoosi kawotido layttan xaafettidosona .
gido shin , leewatu yaratu halaqati mazggafan xaafettidoy eliyaashiba na7aa na7aa yohanaani hayqqana gakkanaashin de7iya wodiyaa xalaalaana .
leewata kaalettiyaageeti hashaabiyaa , sherebiyaanne qaadimi7eela na7aa yaasa . eti xoossa asa gidiya kawoy daawiti azazidoogaadan , naa77an shaahetti eqqidi , kayan kayan xoossaa bonchchoosonanne ayyo galataa mazamuriyaa yexxoosona .
beeta maqidasiyaa gimbbiyaa penggiyaa matan keexettida dumma dumma miishshaa wottiyo keettaa naagiyaageeti mataaniyaa , baaqibuuqiyaa , obaadiyaa , mashulaama , xalmmoonanne aqquuba giyoogeeta .
hageeti yoxedeeqa na7aa na7aa , yaasu na7aa yoyaaqiimi , biittaa haariyaa nahimeenne qeesenne xaafe gidiya iziri de7ido layttan oottidosona .
yerusalaame gimbbee gimbbettidi wurido baalaa bonchchiyo wode , leewati bantta de7iyo sohuwaappe sohuwaappe koyettidi , yerusalaame yiidosona; yiidi daalan , diittaaninne maazinqqiyan galataa mazamuriyaa ufayssan yexxiiddi , baalaa puulayidosona .
ha baalaa bonchchanawu leewatu zareti , mazamuriyaa yexxiyaageeti ubbay bantta keexxidi uttido yerusalaame yuushuwaappenne naxoofatu biittan de7iya qeeri katamatuppe ,
beeti-gelggalappe , gebaa7appenne azimaaweetappe shiiqettidi yiidosona .
hegaappe guyyiyan , qeesetinne leewati bantta huuphiyawu geeyidosona; qassi asay ubbay , gimbbiyaa penggetinne gimbbee xoossaassi geeyanaadan oottiyo wogaa polidosona .
taani yihudaa kaalettiyaageeta gimbbiyaa bollan shiishshaas; qassi mazamuriyaa yexxiyaageetakka naa77u citan shaakkada xoossaa galatana mala oottaas . issi citay gimbbiyaa huuphiyaara ushachchi simmidi , pituwaa oliyo penggiyaa baggawu biis .
hoshaayinne yihudaa kaalettiyaageetuppe baggati etappe guyyeera kaalloosona .
harati qassi etaara de7iyaageeti azaariyaa , izira , mashulaama ,
yihudaa , biniyaama , shamaa7iyaa , ermmaasanne
xurumbbaa oyqqida qeeseta . qassi etappe guyyeera yiidaagee zakkaariyaasa; zakkaariyaasi yonaataana na7aa; yonaataani shamaa7iyaa na7aa; shamaa7ee mataaniyaa na7aa; mataanee mikaaya na7aa; mikaayi zakkuura na7aa; zakkuuri asaafa na7aa .
zakkaariyaasa yara gidiya shamaa7ee , azaari7eeli , milalaayi , gilalaayi , ma7aayi , nataani7eeli , yihudaynne hanaani xoossaa asa gidiya daawiti xoossaassi yexxiyo wode go7ettiyo yetta miishsha ubbaa ekkidi , zakkaariyaasappe guyyeera kaallidosona . eta citaa kaalettiyaagee xaafiyaa izira .
pulttuwaa penggiyaakko gakkoogaappe guyyiyan , daawita katamaakko simmidi , gimbbiyaa bollan de7iya xekkaa kiyidosona; kiyidi daawita keettaa aadhdhidi , katamaappe arshsho baggaara de7iya haattaa penggiyaakko biidosona .
naa77antto mazamuriyaa yexxiyaageetu citay gimbbiyaa huuphiyaa oyqqidi , haddirssi simmidi biis . taani asaappe baggaara issippe gidada etappe guyyeera kaallaas . itoone adussa gimbbiyaappe aadhdhidi , aaho gimbbiyaa giyo sohuwaa gakkida .
qassi hegaappekka simmin , efireema penggiyaa , gal77a penggiyaa , moliyaa penggiyaa , hanaani7eela adussa gimbbiyaanne xeetu adussa gimbbiyaa gakkanaashinkka biida . wurssettan dorssaa penggiyaa mataara biidi , naagiyaageetu penggiyaa gakkidi eqqida .
mazamuriyan xoossaa galatiya naa77u citaykka xoossaa beeta maqidasiyaakko gakkidosona; qassi taanikka tanaara issippe de7iya kaalettiyaageetuura gakkaas .
nuuppe harati hagaappe kaallidi xaafettida , xurumbbaa punniya qeesetikka gakkidosona . hegeetikka eliyaaqiima , ma7iseeya , miniyaamina , mikaaya , eliyoo7enaaya , zakkaariyaasanne hanaaniyaa .
eta kaallidi gakkidaageeti ma7iseeya , shamaa7iyaa , el77aazara , uzza , yahohanaana , malkkiyaa , elaamanne exeera . nuuni ubbay denddi eqqoogaappe guyyiyan , mazamuriyaa yexxiyaageeti yiziraahee eta kaalettin , bantta cenggurssaa xoqqu oottidi yexxidosona .
he gallassi daro yarshshuwaa asay xoossaassi yarshshiis; ayssi giikko , xoossay eta gita ufayssan ufayssiis; macca asaykka naatikka ufayttidosona . hegaa gishshawu , yerusalaame asay ufayttiyo ufayssay haahuwan siyettiis .
he gallassi asay immiyo imotataa , asirataanne layttan ka77iyaa kattaa ayfiyaappe koyruwaa shiishshidi , miishshata wottiyo keettan wottidi , naagiya halaqata dooridosona . ha doorido asati dumma dumma katamatun de7iya shooqatuppe higgee azaziyoogaadan , qeesetussinne leewatussi bessiya qommuwaa shiishshoosona . ayssi giikko , yihudaa asay ubbay qeesetuuninne leewatun keehippe ufayttidosona .
eti xoossay azazidobaa oottidosona; qassi geeyiyo wogaakka polidosona . eta xalla gidennan , mazamuriyaa yexxiyaageetinne penggiyaa naagiyaageeti daawitinne a na7aa solomoni azazido oosuwaa polidosona .
kase daawitanne asaafa wodiyaappe doommidikka mazamuriyaa yexxiyaageetu citaa kaalettiyaageeti xoossaa yettan galatanawunne bonchchanawu de7iyoogee erettidi de7iyaaba .
zarubaabeela layttaaninne nahimiyaa layttan israa7eela ubbay mazamuriyaa yexxiyaageetussinne penggiyaa naagiyaageetussi bessiya qommuwaa hachchi hachchi immidosona; qassi leewatussikka etawu dummayido qommuwaa immidosona . leewatikka qassi aaroona yarata gidiya qeesetussi etayyo dummayido qommuwaa immidosona .
he gallassi asay ubbay siyishin , muuse maxaafay nabbabettiis; he wode eti , &quot; moo7aaba biittaa asaynne amoona biittaa asay xoossaa maabaran gayttanawu bessenna &quot; giya sohuwaa maxaafaa giddon demmidosona .
ayssi giikko , israa7eela asay gibxxeppe kiyidi , kanaane biyo wode , moo7aabanne amoona biittaa asay etawu kattaanne haattaa immennan ixxidosona . hegaa bollikka qassi israa7eela asaa qanggana mala , balaamassi miishshaa immidi shammidosona . gido shin , nu xoossay qanggettaa anjjuwawu laammiis .
ha higgiyaa israa7eela asay siyido wode , allaga zare walahay de7iyo ubbaa israa7eelappe shaakkiis .
hegaappe kasetidi , beeta maqidasiyan miishshata wottiyo kifiletussi halaqa gidiya eliyaashibi xoobbiyaara dabbotaa medhdhi uttiis .
hegaappe denddidaagan kattaa imotaa , ixaanaa , beeta maqidasiyan de7iya dumma dumma miishshata , kattaappe woyniyaappenne zaytiyaappe leewatussi , mazamuriyaa yexxiyaageetussinne penggiyaa naagiyaageetussi immiyo asirataanne qeesetussi immiyo qommuwaa wottiyo wogga kifiliyaa eliyaashibi xoobbee aqana mala , ayyo giigissiis .
ha ubbabay haniyo wode taani yerusalaamen de7ikke . ayssi giikko , arxxekssiisi baabiloone biittan kawotido hasttamanne naa77antto layttan taani simmada baabiloone biittaa kawuwaakko baychchaas . gido shin , guutta wodiyaappe guyyiyan , kawuwaa oychchada ,
yerusalaame simmada yaas . yaada xoossaa beeta maqidasee de7iyoosan eliyaashibi xoobbiyaassi aqiyo kifiliyaa giigissidi , i oottido iitabaa akeekaas .
keehi yiillotada , xoobbiyaa so miishshaa muliyaa kifiliyaappe kessada , kare olaas .
kifiliyaakka qassi wogaadan geeshshana mala azazaas . xoossaa beeta maqidasiyaa miishshata , kattaa , imotaanne ixaanaa zaarada he sohuwaa gelissaas .
qassi asay leewatussinne mazamuriyaa yexxiyaageetussi bessiya qommuwaa immibeenna gishshawu , leewatinne mazamuriyaa yexxiyaageeti ubbay bantta oosuwaa aggidi , goshshawu guyye biidoogaa be7aas .
hegaa gishshawu , taani halaqata , &quot; xoossaa beeta maqidasiyaa oosuwaa ayssi oli aggidetii ? &quot; yaagada hanqqettaas . hegaappe guyyiyan , eta xeegada ubbaakka eta oosuwawu oosuwawu zaaraas .
yaatin , yihudaa asay ubbay kattaappe , woyniyaappenne zaytiyaappe immiyo asirataa beeta maqidasiyaa miishshata wottiyo keettaa zaaridi , ehuwaa doommiis .
taani qeesiyaa sheleemiyaa , xaafiyaa xaadooqanne leewiyaa padaaya miishshaa wottiyo keettawu halaqa oottada sunttaas . qassi mataaniyaa na7aa na7aa zakkuura na7ay hanaani eta maaddiyaagaa . hageeti ubbaykka koshshiyaabaa ubbaa bantta ishanttussi shaakki shaakki immiyoogan ammanettiyaageeta gididosona .
&quot; ta xoossawu tana qoppa; qassi ne beeta maqidasiyaa oosoy giigana mala , taani oottido lo77o oosuwaakka dogoppa &quot; yaagada taani woossaas .
he wodiyan taani yihudan de7iya asay sambbata gallassi woyniyaa gum77ishin be7aas; haratikka qassi kattaa , woyniyaa eessaa , woyniyaa ayfiyaa , balasiyaa ayfiyaanne hegeeta milatiyaabata bantta hariyan caanidi , sambbata gallassan yerusalaame ehiyoogaa be7aas . hegaa gishshawu , eti sambbata gallassan zal77ennaadan taani etawu minttada yootaas .
hegaa bollikka qassi yerusalaamen de7iya xiiroosa biittaa asati moliyaanne hara issi issi zal77e miishshata ehiidi , sambbatan yerusalaamen yihudaa asaassi bayzzoosona .
hegaa gishshawu , taani yihudaa kaalettiyaageetuura hagaadan yaagada ooyettaas; &quot; hagaa mala iita oosuwaa oottidi , sambbataa ayssi tunisseetii ?
xoossay hagaa mala metuwaa nu bollaaninne nu katamaa bollan ehiidoogee , kase intte aawati hegaa mala iitabaa oottiina gidenneeyye ? ha77i intte qassi sambbataa tunissidi , israa7eela bollan hara hanqquwaa ehaanawu haneeta &quot; yaagaas .
hegaappe guyyiyan , sambbata gallassaappe kasetidi de7iya gallassan sa7ay lem77iyo wode , yerusalaame gimbbiyaa penggeti gorddettanaadaaninne sambbatay aadhdhanaashin dooyettennaadan taani azazaas . qassi sambbata gallassan ayba zal77enne ekkidi gelennaadan naagana mala , ta ashkkaratuppe issoota issoota gimbbiyaa penggiyan essaas .
hegaa gishshawu , dumma dumma zal77e miishshata ehiya zal77anchchati issuwaappe biidi naa77aa gakkanaashin , yerusalaame gimbbiyaappe gaxa baggaara aqidosona .
shin taani eta hagaadan yaagada seeraas; &quot; gimbbiyaappe gaxaara waananawu aqeetii ? intte naa77antto hegaadan oottikko , taani wolqqankka inttena teqqana &quot; yaagaas . he gallassappe guyyiyan , naa77antto sambbata galla mule yibookkona .
leewati bantta huuphiyaa geeshshanaadaaninne sambbata gallassaykka geeshsha gidana mala , gimbbiyaa penggeta naaganaadan taani azazaas . &quot; ta xoossawu , ha ubbabaa gishshawu , neeni tana qoppa; qassi ne aggenna siiquwaa gishshawu , neeni taayyo qaretta &quot; yaagada taani woossaas .
he wode qassikka taani yihudaa attuma asaappe issooti issooti machchiyo ashddooda , amoonanne moo7aaba biittatuppe ekkidoogaa be7aas .
ubba qassi iitabay eta naatuppe baggay ashddooda biittaa woykko issi issi hara biittaa qaalan haasayoosonappe attin , bantta biittaa , yihudaa qaalan haasayanawu danddayokkona .
taani etaara ooyettaasinne eta qanggaas; qassi etappe issoota issoota dechchada , eta huuphiyaa binnaanaa shoddaas . hegaa xalla gidennan eti naa77antto bantta macca naata eta attuma naatussi immennaadaaninne eta macca naatakka banttassinne bantta attuma naatussi ekkennaadan xoossaa sunttan caaqettaas .
qassikka eta hagaadan yaagaas; &quot; kawoy solomoni nagaraa oottidoogee allaga biittaa maccaasatuppe denddidaagaana gidenneeyye ? solomona mala kawoy hara daro biittaa kawotu giddonkka baawa; xoossaykka a dosido gishshawu , israa7eela asaa ubbaa bollan kawoyiis . gido shin , haray atto akka allaga biittaa maccaasati hagaa mala nagaraa ootissidosona .
yaatin , nuunikka qassi intte zoriyaa siyidi , allaga maccaasaa ekkidinne hegaa mala iitabaa oottidi , xoossaa naaqqaneeyye ? &quot; yaagaas .
qeese ubbatu halaqaa eliyaashiba naatuppe issoy yoyaadaa7a; shin a naatuppe issoy beeti-horoona katamaa asa gidiya sanbbalaaxa na7iyo machchiis . yaatin , taani a ta de7iyoosaappe yedettaas .
&quot; ta xoossawu , hageeti qeesetettaa wogaa tunissidoogaanne neeni qeesetuuranne leewatuura wottido qaalaa maachchaa kolidoogaa be7a &quot; yaagada taani woossaas .
eta allaga gidiya yoho ubbaappe geeshshoogaappe guyyiyan , qeesetussinne leewatussi eta oosuwaa oosuwaa immaas .
qassi yarshshuwaa xuuggiyo mittaykka wodiyan wodiyan yaana malanne asaykka bawu ayfidabaappe koyro ayfiyaa imota oottidi ehaana mala , wogaa wottaas . &quot; ta xoossawu , ne lo77otettan tana qoppa &quot; yaagada taani woossaas .
iitatu zoriyan beennaagee , woykko nagaranchchatu ogiyan eqqennaagee , qilliicciyaageetu shiiquwan uttennaagee heegee anjjettidaagaa .
shin godaa higgiyan i ufayttees; a higgiyaa gallassinne qammi qoppees .
hegee goggiya haattaa xaphuwan tokettidi , ayfiyoo aginan ayfiya , ba hayttaakka qoqqofenna mittaa mala . i oottiyo ubbay awu hanees .
shin iitati hegaa mala gidokkona; carkkoy pitti efiyo suullaa mala .
hegaa gishshawu , iitatu bolli goday pirddana; nagaranchchatikka xillotu yaa7an eqqokkona .
ayssi giikko , goday xillotu ogiyaa erees; shin iitatu ogee xayana .
kawotettati ayssi denddiyoonaa ? qassi asay ayssi pattennabaa maqettii ?
sa7aa kawotinne deriyaa haariyaageeti denddidosona; eti godaa bollinne goday tiyidoogaa bolli issippe shiiqidosona .
eti , &quot; nuuni eta sanssalataa duuttoos; eti nuna qachchiyoogaakka wora oloos &quot; yaagoosona .
saluwan ba araatan uttidaagee eta bolli miiccees; goday eta bolli qilliiccees .
qilliiccidi i ba hanqquwan eta seerees; ba wolqqaama hanqquwan eta yashissees .
goday , &quot; taani ta geeshsha deriyaa xiyoone bolli ta kawuwaa kawoyaas &quot; yaagees .
he kawoy , &quot; taani godaa higgiyaa awaajjana; goday tana , neeni ta na7aa; taani hachchi neeyyo aawa gidaas .
neeni tana woossa; taani kawotettaa ubbaa neeyyo immana; sa7a ubbay nebaa gidana .
neeni birata xam77an eta haarana; eta neeni urqqa miishshaa menttiyoogaadan menttana yaagees &quot; yaagiis .
hegaa gishshawu , inttenoo kawotoo , eeyyoppite; ha sa7aa haariyaageetoo , inttena ye77e !
godaayyo bonchcho yashshatettan oottite; yashshaa kokkoriyoogan ufayttite .
goday hanqqettin , ogiyan intte xayennaadan na7aa yerite; ayssi giikko , hanqquwaa eesuwan i eexxi kiyana . baqati an qosetti attiya ubbati anjjettidaageeta .
abeet godawu , ta morkketi ayba corattidonaa ! ta bolli aappunati denddiyoonaa !
daroti , &quot; xoossay a ashshenna &quot; yaagidi tabaa haasayoosona .
shin abeet godawu , neeni ta yuushuwan gonddalle . tana bonchchissiyaageenne gitayiyaagee nenattennee .
taani ta qaalaa xoqqissada godaakko waassays . waassin ba geeshsha deriyaappe taassi i zaarees .
goday tana naagiyo gishshawu , taani zin77ada xiskkaysinne beegottays .
taani tana dooddidi denddida tammaa sha7iya asatuyyookka yayyikke .
abeet godawu , dendda ! abeet ta xoossawu , tana ashsha ! ayssi giikko , neeni ta morkketa ubbaa goggocuwaa shocadasa; iitatu achchaakka menttadasa .
ashettay godaagaa; godawu , ne asaa neeni anjja .
abeet tana xillissiya xoossawu , taani nena xeesiyo wode , taayyo koya . taani un77ettido wode , neeni tana shemppissadasa . taayyo neeni qarettada ta woosaa siya .
inttenoo asatoo , intte awude gakkanaassi ta bonchchuwaa kawushshuuteetii ? shori baynnabaakka awude gakkanaassi intte siiquuteetii ? wordduwaanne awude gakkanaassi caddi oyqqi kaalluuteetii ?
shin goday xoossaa asata baayyo dummayi wottidoogaa intte erite . taani godaa xeesiyo wode , i taayyo siyees .
hanqqettite , shin intte hanqquwan nagaraa oottoppite . hiixan zin77iyo wode , intte wozanaa qoritenne sirphphi giite .
godaayyo likke yarshshuwaa yarshshitenne godan ammanettite .
daroti , &quot; nuna lo77obaa bessanay oonee ? &quot; yaagoosona . abeet godawu , neeni nuna keha ayfiyan xeella .
neeni ta wozanan gita ufayssaa kunttadasa . hegeenne , katta ayfeenne ooratta woyniyaa eessay banttayyo darin ufayttiyaageeta ufayssaappekka dariyaagaa .
abeet godawu , ne xalaalay tana saruwan naaga wottiyo gishshawu , taani zin77ada sarotettan xiskkays .
abeet godawu , taani yootiyoogaa ezgga; ta ooliyaanne siya .
ta kawuwawunne ta xoossawu , tana maadda gaada taani waassiyo gishshawu , ta woosaa waasuwaa siya .
abeet godawu , maallado maallado guuran neeni ta qaalaa siyaasa . maallado maallado guuran taani ta woosaa ne sintti shiishshada , neeni taayyo immiyo zaaruwaa ekkana gaada naagays .
neeni iitatettan ufayttenna xoossaa; iitabi nenaara de7enna .
ceeqettiyaageeti ne sinttan eqqokkona; iitabaa oottiya ubbata neeni ixxaasa .
wordduwaa haasayiyaageetanne neeni xayssaasa . suuttaa gussiyaageetanne cimmiya asata goday shenetees .
shin taani ne siiquwaa daruwan ne keettaa gelana . ne geeshsha beeta maqidasiyaakko , bonchcho yashshatettan goynnana .
abeet godawu , ta morkketu gishshaassi gaydda , tana ne xillotettan kaaletta; ne ogiyaa ta sinttan sittaya .
eta doonaappe kiyiyaabi ammanttenna . eta wozanankka genee kumiis; eta doonay dooyettida duufo mala; eti bantta inxxarssan cimmoosona .
abeet xoossawu , eta neeni pirdda; eta kobay eta ekki bo . eta nagaray daro gidido gishshawu , neeni eta yedetta; ayssi giikko , eti ne bolli makkalidosona .
shin neekko baqati qosetti attiya ubbay ufayttona; eti ubbaton ufayssan yexxona . neenikka eta naagana; ne sunttaa siiqiya ubbati nenan keehi ufayttona .
ayssi giikko , abeet godawu , tumukka neeni xilluwaa anjjaasa . neeni gonddallee kammiyoogaadan ne kehatettan a kammaasa .
abeet godawu , ne hanqquwan tana seeropparkkii; woykko ne yiilluwan tana qaxxayopparkkii .
abeet godawu , taani labbannido gishshawu , tana maararkkii . abeet godawu , ta meqettati tana sahuwan woriyo gishshawu , tana patta .
ta shemppiyaa daroppe un77ettaasu; shin godawu , tana maaddanawu neeni awude gakkanaassi gam77uutee ?
abeet godawu , neeni simmada , tana ashsha; ne siiquwaa daruwan tana kessa ekka .
hayqqida uri ooninne nena hassayenna; duufon nena galatiyay baawa .
taani ooliyan daafuraas; qamma ubban taani yeekkaydda , ta hiixaa irxxissaas; ta borkkotaakka ta afuttan musissaas .
ta morkketu ubbaa gaasuwan taani afuxxido gishshawu , ta ayfee galjjiis; ta ayfee demmennan ixxiis .
goday taani yeekkiyo yeehuwaa siyido gishshawu , inttenoo , iitaa oottiya ubbatoo , taappe shaahettite .
goday ta watiwatuwaa siyiis; goday ta woosaanne siyees .
ta morkke ubbati yeellatonanne tuggatona . eti issi kuttan yeellatidi , guyye simmona .
abeet godawu , ta xoossawu , taani neekko baqatada qosettays . tana yedettiya ubbatuppe neeni tana ashsha ekka .
neeni tana ashshennabaa gidikko , eti tana gaammuwaadan zaazidi , ooninne ashshennan dafidi carqqayana .
abeet godawu ta xoossawu , taani asa naaqqidabaa gidikko ,
hegeenne ta laggiyaassi lo77uwaa gishshaa iitaa zaaridabaa gidikkonne , woykko gaasoy baynnan ta morkkiyaa bonqqidabaa gidikko , hagaa mala yohotuppe issuwaanne taani oottidobaa gidikko ,
ta morkkee tana yedettidi oyqqo . oyqqidi tana sa7an kinchcheretto; yaatidi , tana biittan oli bayo .
abeet godawu , ne hanqquwan denddada , ta morkketu eexxiya hanqquwaa xayssa . ta xoossawu , beegotta; tumaa pirdda .
deretu yaa7ay ne yuushuwan shiiqo; neeni etappe bollaara gidada haara .
goday dere asata bolli pirddees . abeet godawu , taayyo ta xillotettaadaaninne ta suuretettaadaaninne pirdda .
qofaanne wozanaa qorada eriya xillo xoossawu , iitatu geniyaa neeni xayssa . shin xilluwaa sarotan mintta wotta .
wozanaa xilluwaa ashshiya xoossay taayyo gonddalle .
xoossay xillo pirddiyaagaa; i hachchi hachchi hanqqettiya xoossaa .
asi ba nagaraa paaxidi simmennan ixxikko , xoossay ba bisuwaa leefees; i ba wonddafiyaa tolidi giigissees .
i ba woriya ola miishshata giigissees; tamaa lacuwaadan pol77attiya ba zubbiyaa giigissees .
iitatettaa shahaaridi , geniyaa abbe ixetidaagee , wordduwaa yelees .
hara asatuyyo olla bookkida asi ba bookkido ollan bawu kunddees .
i ehiyo genee a huuphiyawu simmees . a makkalaynne a huuphiyawu simmees .
godaa xillotettaa gishshataayyo taani godaa galatana; qassi ubbaappe xoqqiya godaa sunttaayyo taani galataa yexxana .
abeet godawu , nu godawu , ne sunttay sa7aa ubbaa bollan ayba bonchchettideeshsha ! neeni ne bonchchuwaa salotuppe bollan xoqqu xoqqu ootta wottadasa .
neeni ne morkketu gishshawu ne baarigaaraanne neeyyo manddiyaagaa sirphphi oottanawu , guutta naatu doonan xammiya naatu doonan galataa kunttadasa .
neeni ne biradhdhetun medhdhido ne salota , sohuwan sohuwan neeni wottido aginaanne xoolintteta taani be7iyo wode ,
neeni asabaa qoppanawu asi aybee ? woy neeni ayyo hirgganawu i aybee ?
a neeni kiitanchchatuppe amaridaagaa ziqqissadasa; bonchchuwaanne gitatettaa akililiyaa a huuphiyan wottadasa .
a neeni ne medhdhido meretetta ubbaa bollan haariyaagaa oottada sunttadasa; ubbabaa a tohuwaappe garssaara wottadasa .
dorssatanne boorata , sa7aa do7atanne
saluwaa kafota , abbaa moletanne abbay goggiyoosan wadhdhiyaageeta ubbaakka a haarissadasa .
abeet godawu , nu godawu , ne sunttay sa7aa ubban ayba bonchchettideeshsha !
abeet godawu , taani nena ta kumetta wozanaappe galatana; neeni oottido garamissiya ne oosuwaa ubbaakka yootana .
taani nenan ufayttananne hashshu gaana . ubbaappe xoqqiya xoossawu , taani ne sunttaayyo galataa yexxana .
ta morkketi guyye simmiyo wode , ne sinttappe xubetti xayana .
neeni taayyo xillo pirddaa pirddadasa; neeni xillotettan pirddaydda , ne kawotaa araatan uttadasa .
neeni kawotettata qaxxayadasa; iitatakka xayssadasa . neeni eta sunttaa meri merinawukka quccarggadasa .
morkketi merinaa xayuwaa xayidosona; qassi eta katamata muleera xoqollarggadasa . eti muleera dogetti attidosona .
shin goday merinaassi kawotidi de7ees; i ba kawotaa araataa pirddaayyo giigissiis .
ha sa7aa xillotettan pirddana; deretakka tumatettan pirddana .
goday un77ettidaageetuyyo baqati attiyoobaa; meto wodiyankka geli attiyo soho .
ne sunttaa eriyaageeti nenan ammanettoosona; ayssi giikko , godawu , neeni nena koyiyaageeta yegga bayakka .
xiyoone deriyan kawoti uttida godaayyo galataa yexxite . i oottido ubbabaakka asa ubbaayyo yootite .
ayssi giikko , suuttaa gussiyaageetayyo halo kessiya xoossay naaqettidaageetu waasuwaa shenehoo geenna .
abeet godawu , xiyoone asaa karen taani eqqada , ne galataa yootana malanne hegan ne atotettan keehi ufayttana mala , ta morkketi tana yedettiyoogaa be7a .
neeni taayyo qarettada , hayquwaappe tana ashsha .
kawotettati bantta bookkido ollan banttawu kunddidosona . eti qotti wottido piree eta tohuwaa oyqqiis .
goday ba xillo pirddan baayyo erettiis; iita asi ba kushiyan oottido oosuwaa piriyan ohettiis .
iitati duufuwaa baana; xoossaa dogiya kawotettati ubbaykka etadan hanana .
hiyyeesi ubbatoo dogetti attenna; woykko metootanchchi wottido ufayssi merinaayyo xayenna .
abeet godawu , neeni dendda ! asi xoonoppo ! ne sinttan kawotettatu bolli neeni pirdda .
abeet godawu , eta neeni yashshissa; eti asa gidiyoogaa neeni eta erissa .
abeet godawu , ayssi haakkada eqqay ? metuwaa wodiyan ayssi neeni geemmay ?
ba otoruwan iita asi hiyyeesaa shankkatees . eti bantta pala maqquwan banttawu oyqettidosona .
he iitay ba wozanaa iita amuwan ceeqettees; yoray godaa qanggeesinne kaddees .
iitay ba otoruwan xoossaa koyenna; ba qofa ubbankka xoossaa aynne wudenna .
ubbabay awu mule wodekka kumees; i otoruwaa meexxees . ne higgee ayyo gelenna; ba morkketu bollan i qilliiccees .
ba wozanan i , &quot; tana aybinne qaattenna . tana mulekka metoy gakkenna &quot; yaagidi qoppees .
a doonan qanggettay , worddoynne manddettay kumiis . ba inxxarssan genebaanne iitabaa haasayanawu eesotees .
heeran qosettiyoosan i zuggidi uttees . ba woriyoogaa woranawu qosetti naagiiddi , wolqqi baynna ashkketa xeellees .
ba qosettiyoosan geemmidi , hiyyeesa oyqqanawu gaammuwaagaadan zuggees . i hiyyeesaa oyqqidi , ba piriyan goochchidi efees .
yaatin , wolqqi baynna hiyyeesay bikillettees; nippi geesinne he minuwan xoonettees .
i ba wozanan , &quot; xoossay tana dogiichchiis . ba som77uwaa taappe genttiichchiis; mulekka i be7enna &quot; yaagees .
abeet godawu , dendda . xoossawu , ne kushiyaa xoqqu oottada dentta; hiyyeesaa dogoppa .
nagaranchcha uray ba wozanan xoossaa ayssi karii ? ba qofankka , &quot; xoossay tana qaxxayenna &quot; ayssi yaagii ?
shin xoossawu , neeni tumukka be7aasa; metuwaakka waayiyaakka xeellaasa . neeni ubba wode nuna maaddanaassi giiga uttadasa . aaway baynnaageeta neeni maaddiyo gishshawu , hiyyeesay woykko qohettidaagee neeni maaddanaadan bana neeyyo sheedhdho .
nagaranchchatunne iita asatu wolqqaa neeni wurssa . wurssada naa77antto eta giddon iitatetti beettennan aggana gakkanaassi eta qaxxaya .
goday meri merinawu kawotidi de7ees; kawotettati a biittaappe xayana .
abeet godawu , neeni banttana ziqqissiyaageetu amuwaa siyaasa . neeni eta minttettaasa .
aawi baynnaageetanne un77ettidaageeta morggiyaa oyqqada , asi biittappe merettidaagee , simmi mulekka eta yashissenna mala , eta waasuwaa siyaasa .
taani godaa giddon baqata qosetta attays . yaatin , intte tana ayssi , &quot; kafodan ne deriyaa baqata &quot; yaageetii ?
hekko nagaranchchati wozanaa geeshshata caddanaassi , xuman bantta wonddafiyaa baqettaa bollan zubbiyaa toloosona .
baasoy bayyiyo wode , xilloy ay oottanawu danddayii ?
goday ba geeshsha beeta maqidasiyan de7ees; ba saluwaa kawotaa araatan goday asaa xeellees; godaa ayfee asaa qorees .
goday xilluwaa qorees . shin iitatanne hanttaarabaa siiqiyaageeta i keehippe ixxees .
goday iitatu bollan eexxiya tamaa bonqquwaanne eexxiya diniyaa bukissana . xuuggiya gote carkkuwan eta qaxxayana .
goday xillo gidido gishshawu , xillotettaa dosees . suure asati a sinttaa be7ana .
godawu , nuna maaddarkkii ? ayssi giikko , xoossa asi mulekka baawa; asa giddon ammanettiyaabi xayiichchiis .
ubbatikka issoy issuwaassi wordduwaa haasayoosona; issoy issuwaa sheleeshshiya inxxarssan baletuwan haasayoosona .
abeet godawu , ha sheleeshshiya doonaa bara . otoruwan , &quot; nuuni nu inxxarssan xoonana; nu inxxarssay nuugaa;
nu goday oonee ? &quot; yaagidi , ceeqettiya inxxarssa ubbaa neeni qanxxa ola .
goday , &quot; hiyyeesati un77ettido gishshawunne , metootanchchatu ooliyaa gishshawu , ha77i taani denddana . taani eti amottiyo sarotettan eta wottana &quot; yaagees .
godaa qaalati walahi baynna geeshshata; coociyaa taman laapputoo tigettida biraadan geeyidaageeta .
abeet godawu , neeni nuna sarotettan naaganne hagaa mala asappe merinawu nuna ashsha .
asaa gidduwan iitay bonchchettido wode , iitati ubba sohuwaara simerettoosona .
abeet godawu , awude gakkanaassi neeni tana doguutee ? merinaayyo tana doguutee ? awude gakkanaassi neeni taappe geemmuutee ?
taani ta qofaara baaxetiyoogee awude gakkanaassee ? ubba gallassi azzanoy ta wozanan de7anaagee awude gakkanaassee ? ta morkketi ta bolli goobanaagee awude gakkanaassee ?
godawu ta xoossawu , haa taakko xeellada , taayyo zaara . zaarada ta ayfiyaa poo7issada , hayquwaappe tana ashsha .
&quot; nuuni a xoonida &quot; yaagidi , ta morkketi ceeqettennaadan teqqa . ta kunddettan eti ufayttennaadan digga .
shin aggenna ne siiquwan taani ammanettays; neeni tana ashshiyo gishshawu , taani ufayttays .
godawu , taani neeyyo yexxana; ayssi giikko , neeni taayyo kehadasa .
eeyyati bantta wozanan , &quot; xoossay baawa &quot; yaagoosona . eta de7oy moorettiis . eti sheneyiyaabaa oottoosona; lo77iyaabaa oottiya asi baawa .
xoossaa koyiya eranchchati de7iyaakkonne be7anawu , goday saluwaappe duge asaa xeellees .
shin ubbaykka wora simmidosona; ubbaykka muleera go77ennabaa gididosona . lo77iyaabaa oottiya ooninne baawa; haray atto issoynne baawa .
goday , &quot; hageeti ta asaa bonqqi miidi de7iya iita asati tumu aynne erokkonaa ? eti tana woossokkona &quot; yaagiis .
shin xoossay xillo asatuura de7iyo gishshawu , eti hegan dagammana .
he iita asati hiyyeesatu halchchuwaa halissoosona; shin goday hiyyeesati baqatidi , qosetti attiyo soho .
israa7eelayyo atotettay xiyooneppe yeerennee ! goday eta omooduwaa zaariyo wode , yaaqooba zerettay ufayttana; israa7eela asay ufayssaa poccu gaana .
abeet godawu , ne dunkkaaniyaa gelanawu bessiyaagee oonee ? ne geeshsha deriyan nenaara de7anawu bessiyaagee oonee ?
suure de7uwaa de7iyaagaa , xillobaa oottiyaagaa , ba wozanaappe tumaa haasayiyaagaa ,
hara asa sunttaa moorennaagaa , ba lagge bolli iitabaa oottennaagaa , ba shooro zigirennaagaa;
xoossay ixxiyo asata kariyaagaa , shin godawu yayyiya asata bonchchiyaagaa , ba caaqqidoogaa ay deexxinkka poliyaagaa ,
ba miishshaa dichchawu immennaagaa , xillo asa bolli wordduwaa markkattanawu mattaayiyaa ekkennaagaa . ha yohota oottiyaagee merinawukka qaaxxenna .
abeet xoossawu , taani neekko baqatido gishshawu , tana naaga .
taani godaayyo , &quot; neeni ta godaa; taani neeppe ekkiyobaappe attin , taayyo lo77obay baawa &quot; yaagays .
sa7an de7iya geeshshati ay mala galatettidonaa ! ta ufayssay ubbay etaara issippe gidiyoogaa .
worddo xoossata kaalliyaageeti bantta bolla metuwaa darissoosona . shin taani eta worddo xoossatuyyo yarshshikke; taani eta sunttan woossikke .
ta godawu , ta de7uwaa saamay nena; tana koshshiya ubbaa neeni taassi immaasa . ta sintta de7uwawu waasee nena .
neeni taayyo immido saamay ay keesa lo77oo ! ee tumuppe lo77o !
tana zoriya godaa galatays; bilahekka ta wozanay tana seerees .
taani ubbaton goday ta sinttan de7iyoogaa hassayays . i taappe ushachcha baggaara de7iyo gishshawu , taani yeeqikke .
hegaa gishshawu , ta wozanay ufayttees; ta shemppoykka ufayttees . ta bollaykka hirggi baynnan de7ees .
tana si7ooliyawu aattada immakka; neeni nenan ammanettiyaagaa musissakka .
neeni tana de7o ogiyaa bessaasa . taani ne achchan de7in , ta ufayssay polettees; ne ushachcha baggaara ufayssay merinawu de7ees .
abeet godawu , neeni taayyo xillo pirddaa pirddana mala , taani nena oychchiyoogaa siya; ta waasuwaa ezgga . taani cimmenna inxxarssaappe woossiyo woosaakko , ne hayttaa zaara .
ta shatinttay ne sinttappe yo; ne ayfee likke gidiyaagaa xeello .
neeni qamman tana xomoosadasa; ta wozanaa paaccadasa . shin paaccadakka; ta bolli aynnekka demmakka .
taani hara asatudan iita qaalaa haasayikke; taani ne azazuwaa naagiyo gishshawu , gene ogiyaa kaallabeykke .
taani ubbatoo ne ogiyan hemettays; mulekka ne ogiyaappe gaxi kiya erikke .
abeet xoossawu , taani woossin , neeni siyiyo gishshawu , taani nena woossays . ne hayttaa taakko zaarada , taani neeyyo yootiyoogaa ezgga .
bantta morkketuppe baqatiyaageeta ne ushachcha kushiyan qottada ashshiyaagoo , garamissiya aggenna ne siiquwaa bessa .
ne ayfiyaa na77iyaadan tana naaga; ne qefiyaa giddon tana qotta .
tana un77i wottida iitatuppenne dooddi wottida diina morkketu kushiyaappe tana qosa .
etassi qareti baawa; otoruwan haasayoosona .
taani biyo soho ubban eti tana dooddoosona . tana biittan aatti yegganawu xeelloosona .
eti banttawu miyoobaa koyiya gaammotu mala; geeman zuggi naagiya wodala gaammotu mala .
abeet godawu , dendda . ta morkketuura eqettada xoona; ne bisuwan iitatuppe tana ashsha ekka .
abeet godawu , hagaa mala asaappe , eta qaaday ha sa7aa de7uwaa xalaalaa gidiyo asaappe ne kushiyan tana ashsha . neeni etayyo minjjido boshan eta qaxxaya; he boshaynne eta naatussi gididi , eta naatu naatussikka palaho .
shin taani xillotettan nena be7ana . taani denddiyo wode , nena be7ada ufayttana .
abeet godawu , ta wolqqawu , taani nena siiqays .
goday tawu wogga zaallaa; taani olaappe naagettiyo miixaa; i tana ashshiyaagaa . ta xoossay taani akko baqatiyo ta wogga zaallaa . i ta gonddalliyaa . i tana ashshiya wolqqaamaa; i taani qosetta attiyo soho .
galatay bessiyo godaa taani xeesays; i ta morkketuppe tana ashshees .
hayquwaa hirggay wodorodan tana phuphphuriis; bashshay di7odan tana muukkiis .
duufuwaa wodoroy tana qachchana hanees; hayqoy piredan tana oyqqiis .
tana metoy iissin , godaa xeesaas; &quot; tana maadda &quot; gaada ta xoossaayyo waassaas . i ba beeta maqidasiyan ta cenggurssaa siyiis; taani waassido waasoy a hayttan wodhdhiis .
wodhdhin xoossay hanqqettido gishshawu , biittay yaaqiyaaqidi qaaxxiis; deretu xaphoy gajigajidi kokkoriis .
a siiriyaappe hanqquwaa cuway cuwattiis; a doonaappe miya tamaa lacoynne xuuggiya bonqqoy kiyiis .
saluwaa i phalqqidi , duge wodhdhiis; he wode a gediyaappe garssaara sikkida shaaray de7ees .
qefiyaara de7iya kiitanchchaa kiruubiyan uttidi paalliis; carkkuwaa qefiyaa ekkidi eesotiis .
bana xuman kammiis; a dunkkaanee iraara sikkida shaaraa .
a sinttan de7iya gita poo7uwaappe shachchaynne tamaa lacoy kiyiis; kiyidi sikkida shaaraa kanttidi biis .
qassi goday dadaadan saluwaappe guummiis; ubbaappe xoqqiya xoossay ba cenggurssaa sissiis .
ba wonddafiyaa zubbiyaa yeddidi , ba morkketa laaliis; wolqqanttaa poo7uwaa kiittidi , eta yedettiis .
abeet godawu , neeni seerido wodenne , hanqqettada peenuqido wode , abbaa haattay zin77ido biittay beettiis . qassi sa7aa baasoykka qoncciis .
goday bollappe kushiyaa duge yeddidi , tana oyqqiis; ciimma haattaappe tana kessiis .
i tana ta wolqqaama morkkiyaappenne tana ixxiyaageetuppe ashshiis . ayssi giikko , eti taayyo keehi daro wolqqaama .
ta waayiyaa gallassi eti ta bolli denddidosona; shin goday tana zemppissiyaagaa .
i tana aaho sohuwaa kessiis; tanan ufayttido gishshawu , tana ashshiis .
ta xillotettaadan goday tawu qanxxiis; ta kushiyaa geeshshatettaadan i tawu zaariis .
taani godaa ogiyaa kaallaas; taani ta xoossaa aggada wora babeykke .
taani a higgiyaa ubbaa naagaas; a wogaa poliyoogaa aggabeykke .
taani a sinttan suure de7aas; taani tana nagarappe naagaas .
hegaa gishshawu , goday tawu ta xillotettaadaaninne ta kushee a sinttan geeshsha gidiyoogaadan zaariis .
abeet godawu , ammanettiyaageetuyyo neeni ammanettiyaagaa; suuretuyyo neenikka suure .
geeshshatuyyo neenikka geeshsha; shin geellatuyyo neeni cincca .
banttana ziqqissiyaageeta ashshaasa; shin banttana xoqqissiyaageeta neeni ziqqissaasa .
abeet godawu , neeni ta xomppiyaa poo7issaasa; ta xoossay poo7issin , ta xumay kichchees .
ne maaduwan taani ta morkke wottaaddaratu bolli woraajjays; ta xoossan taani eta miixaa xeeraara guppa aadhdhays .
xoossaa ogee suure . godaa qaalay ammanettiyaagaa . akko baqatiya ubbatussi i gonddalle .
godaappe attin , hara xoossi baawa; nu xoossaappe attin , hara wogga zaalli baawa .
taayyo wolqqaa immiyaageenne ta ogiyaa saro oottiyaagee xoossaattennee .
i ta gediyaa genessaa gediyaadan minttees; tana xoqqa sohotun sarotettan wottees .
i ta kushiyaa olaa meezeyees; hegaa gishshawu , taani ta qesiyan nahaasiyaa giyo birataa wonddafiyaa dafada dukkays .
tana ashshiya ne gonddalliyaa neeni taayyo immadasa . ne ushachcha kushee tana zemppissees; ne lo77o ohettay tana gitayees .
ta hemettiyoosaa aassaasa; hegaa gishshawu , ta tohoy harchchibeenna .
ta morkketa taani yedetta oyqqaas; taani eta xayssennan de7aydda guyye simmabeykke .
taani eta naa77antto denddennaadan shocaas; eti ta tohuwan wullidosona .
olawu tana wolqqaa gixissadasa; tanaara gaaddetiyaageeta taayyo gulbbatissadasa .
ta morkketa ta sinttappe guyye baqatissadasa; tana ixxiyaageeta taani xayssaas .
banttana maaddana mala waassidosona , shin ooninne eta ashshibeenna . godaakka eti xeesidosona , shin i etawu koyibeenna .
carkkoy pittidi efiyo baanadan taani eta liiqissaas; ogiyan de7iya urqqaadankka eta yedhdhaas .
makkala asappe tana ashshadasa . tana kawotettatu bollan sunttadasa; taani erenna asay tawu haarettiis .
eti ta woriyaa siyidi , tawu azazettoosona; allaga deree asaykka ta sinttan lahottees .
eti wozanaa kahaa bayoosona . bantta naagettiyo miixaappe kokkoriiddi yoosona .
goday de7ees ! xoossay , ta wogga zaallay galatetto ! tana ashshiya xoossay xoqqu xoqqu go !
i ta haluwaa kessiya xoossaa; kawotettata taappe garssaara haarissiyaagaa;
ta morkketuppe tana ashshiyaagaa . abeet godawu , neeni tanaara gaaddetiyaageetu bollan tana xoqqu xoqqu oottaasa; makkalanchcha asatuppe neeni tana ashshaasa .
hegaa gishshawu , taani nena kawotettatu giddon galatana; taani ne sunttaa sabbana .
xoossay ba kawuwaassi xoonuwaa bollan xoonuwaa immees . ba tiyidoogaassi , daawitassinne a zerettaassi , aggenna siiquwaa merinawu bessees .
saloti xoossaa bonchchuwaa haasayoosonanne salotu gufanttoy i ba kushiyan oottidobaa awaajjees .
issi gallassay hankko gallassaayyo hegaa yootees; issi qammaykka hankko qammaayyo eratettaa qonccissees .
haasayi woykko qaali baawa; eta cenggurssaykka siyettenna .
gidikkokka , eta haasayaa cenggurssay sa7a ubban laalettiis; eta qaalaykka sa7aa gaxaa gakkiis . xoossay away de7iyo sohuwaa saluwan giigissiis .
ufayttiiddi karesooppe kiyiya mishiraadan , wottaa naasiyaayyo giigida wottanchchaadan , away maallado maallado kiyees .
away issi bagga saluwaa gaxaappe mokkidi , hara bagga saluwaa gaxaa gakkanaassi bees; a ho77uwaappe geemmiyaabi aybinne baawa .
godaa higgee suure; shemppuwaa zaarees . goday yootiyoogee ammanettiyaagaa; akeekay paccidoogeetussi eratettaa immees .
godaa wogay likke; wozanaa ufayssees . godaa azazoy geeshsha; wozanaa poo7issees .
godaassi bonchchuwan yayyiyoogee lo77o yoho; hegee merinawukka eqqidi de7iyaagaa . godaa pirdday tuma; i ubbatonkka xillo .
worqqaappenne walahi baynna worqqaappe aadhdhidi dosettees; eessaappenne eessaa ililuwaappe aadhdhi mal77ees .
qassi tana ne ashkkaraa naagettanaadan zorees; ne higgiyaa naagiyoogan taani daro go7ettays .
ba huuphe balaa demmiyay oonee ? abeet godawu , geemmida nagaraappe tana geeshsha .
qassi taani , ne ashkkaray , xalan nagaraa oottennaadan , neeni tana naaga . tana nagarawu haarissoppa; he wode taani suure gidada , gita mooruwaappe geeyana .
abeet godawu , ta wogga zaallawu , tana wozidaagoo , ta doonaappe kiyiya qaalaynne ta wozanaa qofay nena ufayssiyaabaa gido .
neeni metootido wode goday ne woosaa siyo; yaaqooba xoossaa sunttay nena naago .
ba beeta maqidasiyaappe neeyyo maaduwaa kiitto; xiyooneppe nena kaafo .
ne yarshshuwaa ubbaa i neeyyo hassayo; ne xuuggiyo yarshshuwan ufaytto .
ne wozanaa amuwaa neeyyo immo; ne halchchuwaa ubbaa polo .
ne xoonuwaa gishshawu , nuuni ufayssawu hombbocana; nu xoossaa sunttan nu banddiraa xoqqu oottana . neeni woossidobaa ubbaa goday neessi immo .
goday ba doorido kawuwaassi xoonuwaa immiyoogaa taani biron erays . i ba geeshsha saluwan siyana; siyidi , ba ushachcha kushiyan gita xoonuwaa ayyo immana .
issooti issooti bantta ola paray goochchiyo gaariyan , harati bantta paran ceeqettoosona; shin nuuni godaa nu xoossaa wolqqan ceeqettoos .
eti xubettidi kunddana; shin nuuni denddidi , minni eqqana .
abeet godawu , kawuwaassi xoonuwaa imma; nuuni nena xeesiyo wode siya .
abeet godawu , kawoy ne minotettan ufayttees; neeni immido xoonuwan i ayba ufayttii !
neeni a wozanaa amuwaa ayyo immadasa; qassi i nena ba inxxarssan oychchidobaa diggabaakka .
neeni lo77o anjjuwaara akko yaasa; geeshsha worqqa kallachchaa a huuphiyan wottaasa .
neeni de7uwaa ayyo immanaadan nena woossiis; woossin ayyo immadasa . meri merinawu a bariyaa adussadasa .
neeni xoonuwaa immido gishshawu , a bonchchoy darees; gitatettaanne anggaa ayyo immadasa .
neeni ayyo merinaa anjjuwaa immaasa; ne achchan de7iyo ufayssan a ufayssaasa .
kawoy godan ammanettees . ubbaappe xoqqiya xoossay a aggennan siiqiyo gishshawu , i yeeqenna .
ne kushee ne morkketa ubbaa kutuutana; ne ushachchay nena ixxiyaageeta oyqqana .
neeni qoncciyo wode , eta tama coociyaadan xuuggana . goday ba hanqquwaa suuluwan eta mittana; a tamaykka eta mi xayssana .
neeni eta naata biittaappe , eta zerettaakka asaa giddoppe xayssana .
ne morkketi ne bolli yaa7oosonanne iitabaa maqettoosona; shin polokkona .
ayssi giikko , neeni eta ne wonddafiyaa zubbiyan dukkanawu baabisana; baabisada guyye zaarada baqatissana .
abeet godawu , ne minotettan xoqqu xoqqu ga; ne wolqqaassi nena sabboosinne galatoos .
ta xoossawu , ta xoossawu , tana ayssi aggadii ? tana maadda gaada taani neeyyo watiwatiyo wode , ayssi taappe haakkay ?
abeet ta xoossawu , gallassan ubban taani neeyyo waassays; shin neeni taayyo allakka . qamman ubbankka neeyyo waassays , shin woppaa demmikke .
gidikkonne , neeni kawotaa araatan geeshsha gidada uttadasa . neeni israa7eelati galatiyoogaa .
kase nu aawati nenan ammanettidosona; nenan ammanettin , neeni eta ashshadasa .
neeyyo waassidi attidosona; nenan ammanettidi yeellatibokkona .
shin taani asa gidikke; taani guxune . taani asan karettidaagaanne qilliiccettidaagaa .
tana be7iya ubbati qiroosona; eti tana qoosoosonanne bantta huuphiyaa qaattoosona .
yaatidi , &quot; neeni godan ammanettoohoo; ayssi nena ashshennee ? goday nena dosikko , ane nena ashsho &quot; yaagoosona .
gidikkonne , tana ta aayee uluwaappe suure yeletissidaagee nena; ta aayee xanttaa xammiyo wodekka taani nenan ammanettanaadan oottadasa .
taani yelettoosappe doommada nenan diccaas; ta aayee uluwaappe doommadakka , neeni ta xoossaa .
metoy taakko matiyo gishshawunne tana maaddiyaabi baynna gishshawu , hay neeni taappe haakkoppa .
daro morkketi korima booratudan tana dooddoosona; qayciya baasaane biittaa booratudan tana dooddoosona .
mentterettiyaanne gudiya gaammuwaadan bantta doonaa ta bolli hanggoosona .
taani haattaadan goggaas; ta meqettati bantta kuushshaappe kolettidosona . ta wozanay eessaa muqaaddaa mala , ta giddon seeri wurees .
ta qooree kon77adan melees; ta inxxarssay kookkiyaara ohettees . neeni tana hayqqida asadan baanan yeggadasa .
iita asati cora kanatudan tana yuuyi aadhdhidi teqqoosona . ta kushetanne ta tohota caddoosona .
ta meqettati ubbay taayyo beettoosona . ta morkketi tana xeelloosonanne dereqqoosona .
ta maayuwaa shaakki ekkoosona; ta adussa maayuwan saamaa yeggoosona .
abeet godawu , neeni mati taappe haakkoppa . abeet ta wolqqawu , tana maaddanawu eesuwan haaya .
tana bisuwaappe ashsha; ta al77o de7iyo kanatu wolqqaappe ashsha .
gaammotu doonaappe tana ashsha; qayciya bazzo booratu kaciyaappe tana naaga .
taani ne sunttaa ta ishanttussi yootana; mabaaraa shiiquwankka nena galatana .
inttenoo , godaassi yayyiyaageetoo , a galatite . inttenoo , yaaqooba zerettatoo , ubbaykka a bonchchite . inttenoo , israa7eela zerettatoo , ubbatikka bonchchuwan ayyo yayyite .
i naaqettidaageeta karenna; eta gakkida qohuwaa tawu ay metoo geenna . bari som77uwaa etappe genttenna; shin eti maaduwaassi akko waassiyo wodiyan , eta waasuwaa siyees .
taani neeni oottido lo77o oosuwaa gishshaassi , kunttida yaa7an galatana . taani shiiqettidobaa neeyyo yayyiya asaa sinttan gattana .
hiyyeesati miidi kallana . godaa koyiyaageeti a galatana . eti merinawu duretana .
sa7aa gaxaa gakkanaassi de7iya asay ubbay hassayidi , godaakko simmana . asa zare ubbay assi goynnana .
ayssi giikko , kawotiyo maatay godaabaa; kawotettata i haarees .
sa7an de7iya dure asati ubbay maananne ayyo goynnana . banttana hayquwaappe ashshanawu danddayennaageetinne baanawu laamettiyaageeti ubbati ayyo gulbbatana .
yiya zerettay ayyo kiitettana; asay godaa oosuwaa yiya yeletawu yootana .
biron yelettibeenna asaassikka , &quot; xoossay ba asaa ashshiis &quot; yaagiyoogee odettana .
goday ta henttanchchaa; taayyo aybinne paccenna .
tana aaca qooruwan allaxxissees; woppu giida haattaakko laaggees .
ta de7uwaa ooraxissees . ba sunttaa gishshawu , tana xillotettaa ogiyan kaalettees .
neeni ta goday tanaara de7iyo gishshawu , taani hayquwaa milatiya xumaa giddoora biikkokka , iitabawu yayyikke . ne gatimaynne ne guufee tana minttettoosona .
ta morkketu sinttan taayyo gibiraa makkaasa . tana mokkaydda , ta huuphiyaa zaytiyaa tiyaasa . ta wanccay palahidi goggana gakkanaassi kunttaasa .
ne kehatettaynne aggenna ne siiqoy ta de7uwaa laytta ubban tumuppe tana kaallana . taani godaa keettan merinaassi de7ana .
sa7aynne sa7an kumidabay ubbay godaabaa; biittaynne biittan de7iyaabay ubbay abaa .
ayssi giikko , sa7aa gita abbaa bollan i hiixxiis; ciimma haattaa bollan minttidi essiis .
godaa deriyaa gi77anawu bessiyaagee oonee ? a geeshsha sohuwan eqqanawu bessiyaagee oonee ?
a kushee nagaraappe geeyidoogaa , a wozanay geeshsha gididoogaa , eeqawu goynnennaagaa , wordduwan caaqqennaagaa .
i godaappe anjjuwaa ekkana; ashshiya xoossaappe i xillotettaa ekkana .
xoossaakko xeelliya asaynne yaaqooba xoossaa sinttaa koyiya asay hageetu mala .
kareta dooyite ! bonchcho kawoy gelana mala , he beni penggeti dooyettona !
he bonchcho kawoy oonee ? minoynne wolqqaamay godaattenne ! olawukka i wolqqaama godaattenne !
kareta dooyite ! bonchcho kawoy gelana mala , he beni penggeta dooyite !
ha bonchcho kawoy oonee ? ha bonchcho kawoy ubbaappe wolqqaama godaattenne !
abeet godawu , ta shemppuwaappe nena woossays .
abeet ta xoossawu , taani nenan ammanettays; tana yeellayoppa; ta morkketu hayttaa kessoppa .
nenan ufayssaa oottiyaageeti yeellatokkona; shin gaasoy baynnan geniyaageeti yeellatana .
abeet godawu , tana ne ogiyaa bessa; ne ogiyaa tana tamaarissa .
neeni tana ashshiya xoossaa gidiyo gishshawu , ne tumatettan tana kaalettanne tamaarissa . gallassa kumettan taani nenan ufayssaa oottays .
abeet godawu , beniisappe de7iya ne maarotaanne aggenna ne siiquwaa hassaya .
ta yelagatettaa nagaraanne mooruwaa hassayoppa . abeet godawu , neeni keha gidiyo gishshawu , aggenna ne siiquwaadan tana hassaya .
goday kehanne suure; hegaa gishshawu , nagaranchchata ba ogiyaa tamaarissees .
ashkketa suuretettan kaalettees; ashkketa ba ogiyaa tamaarissees .
godaa maachchaanne a awaajjuwaa naagiyaageetayyo a ogee ubbay tumatettanne aggenna siiqo .
abeet godawu , ta nagaray keehi daro; gidikkokka , ne sunttaa gishshawu , atto yaaga .
godaassi yayyiya asi oonee ? i kaallanawu bessiyo ogiyaa goday a tamaarissana .
i ubbatookka lo77o duussaa de7ana; a zerettati biittaa laattana .
goday baayyo yayyiyaageetawu ba xuuraa shaakkiyaagaa; i etawu ba maachchaakka minttees .
goday ta gediyaa piriyaappe kessiyo gishshawu , ta ayfee maaduwaassi ubbatoo akko xeellees .
godawu , taani tarkka de7iya qohettida asa gidiyo gishshawu , haa taakko simma; taayyo qaretta .
taayyo hirggay dariis; ta metuwaappe tana neeni kessa .
ta metuwaanne ta tuggaa neeni be7a . ta nagaraa ubbaa atto ga .
ta morkketi ay keena daridaakkonne be7a; eti tana woranaadan ixxiyoogaa xeella .
neeni tana naaga; neeni tana ashsha; taani neekko baqatido gishshawu , tana yeellayoppa .
taani nenan ufayssaa oottido gishshawu , suuretettaynne tumatettay tana naago .
abeet xoossawu , israa7eela asaa eta meto ubbaappe neeni ashsha .
abeet godawu , taani suuretettan hemettido gishshawunne siree baynnan nena ammanettido gishshawu , taayyo pirdda .
abeet godawu , tana paacca , tana qora; ta wozanaa kahaa xomoosa .
ayssi giikko , aggenna ne siiqoy ta sinttan de7ees; taani ne tumatettaa ogiyan hemettays .
taani cimmiya asatuura issippe uttikke; lo77o milatiya iitatu maabaran gelikke .
iitaa oottiya asatu yaa7aa taani ixxays; palatuura issippe uttikke .
abeet godawu , taani qohabeennaagaa bessanawu ta kushiyaa meeccays . meeccada neeyyo yarshshiyo sohuwaa yuuyays;
yuuyaydda ne galata yettaa yexxaysinne neeni oottido oorattabaa ubbaa yootays .
abeet godawu , neeni de7iyo keettaa , ne bonchchoy aqiyo sohuwaa taani dosays .
tana nagaranchchatuura issippe pittoppa; woykko asa woriyaageetuura issippe xayssoppa .
eta kushiyan iita halchchoy de7ees; qassi eta ushachcha kushiyan mattaayee kumi uttiis .
shin tana gidikko , taani suuretettan hemettays . tana woza; taayyo qaretta .
ta tohoy lo77o sohuwan eqqiis; taani kunttida yaa7an godaa galatana .
goday taayyo poo7onne tana ashshiyaagaa; yaatin , taani ooyyo yayyanee ? goday ta de7oy naagettiyo miixaa; yaatin , taani ooyyo dagammanee ?
iita asati , ta ixotinne ta morkketi tana woranawu taakko horddofiyo wode , eti banttawu xubettidi kunddana .
morkkiya tooray tana dooddiyaakkokka ta wozanay yayyenna . olay ta bolli woraajjiyaakkokka , taani godan ammanettays .
taani godaa issibaa oychchaas; taani hegaa koyaas; hegeenne , taani ta de7o laytta ubban godaa keettan de7anaagaa; de7aydda , taani godaa lo77otettaa be7anaagaanne a beeta maqidasiyan a koyanaagaa .
hegaa gishshawu , metuwaa gallassan i tana ba de7iyoosan genttana; ba dunkkaaniyan i tana qosi ashshana . i tana xoqqa shuchchaa bollan essana .
he wode taani tana dooddida ta morkketuppe gitatada , xoqqu xoqqu yaagana . taani a dunkkaaniyan ufayttaydda yarshshuwaa yarshshana . taani godaayyo diixxananne yexxana .
abeet godawu , taani nena xeesiyo wode , neeni taayyo koya; taayyo qaretta; taayyo siya .
neeni , &quot; ta sinttaa koyite &quot; giido wode , ta wozanay , &quot; abeet godawu , eeno; taani ne sinttaa koyana &quot; yaagiis .
ne sinttaa taappe genttoppa . tana maaddidaagoo , tana ne ashkkaraa hanqqettada guyye zaaroppa . abeet tana ashshiya xoossawu , tana oloppanne aggoppa .
ta aawaynne ta aayyiyaa tana aggiyaakkonne goday tana dichchana .
abeet godawu , ne ogiyaa tana tamaarissa; ta morkketu gishshawu , tana suure ogiyaa kaaletta .
tana naassiya worddo markkati ta bolli denddido gishshawu , tana ta morkketu amuwaayyo aattada immoppa .
godaa kehatettaa taani paxa de7aydda be7anaagaa ammanays .
godan ufayssaa wotta; minnadanne wozannaamada , godan ufayssaa wotta .
abeet godawu , ta wogga zaallawu , taani nena xeesays; taani nena xeesin , taayyo tulloppa . ne co77u giikko , taani duufuwaa biida asatu mala gidays .
&quot; maaddo &quot; gaada taani nena xeesiyo wodenne ne geeshsha beeta maqidasiyaakko zaarada ta kushiyaa micciyo wode , neeni ta watiwatuwaa siya .
tana iita asatuura gattada oyqqoppa; eti iitabaa oottiyaageeta . hegeeti bantta wozanan kobabaa qoppi uttidi , bantta doonan bantta shooruwaara sarobaa haasayiyaageeta .
eta oosuwaadaaninne eta oosuwaa iitatettaadan etawu qanxxa; eta kushiyaa etawu zaara . etawu bessiya iitaa etawu zaara .
eti godaa oosuwaanne a kushee medhdhidobaa wudennan ixxido gishshawu , goday eta qolana; zaaridi eta mulekka keexxenna .
ta watiwatuwaa siyido gishshawu , goday galatetto .
goday taayyo wolqqanne gonddalle; ta wozanay an ammanettees; hegan taani maadettaas . hegaa gishshawu , ta wozanay an ufayttees; taani yettan a sabbana .
goday ba asaayyo wolqqa; i ba dooridi tiyido kawuwaa ashshiya miixaa .
godawu , ne asaa ashsha; neessi gidiyaageeta anjja . eta heemmiyaagee nena gida; neeni eta merinawukka heemma .
inttenoo saluwan de7iya meretatoo , godaabaa yootite; &quot; bonchchoynne wolqqay godaabaa &quot; giidi yootite .
&quot; bonchchoy a sunttaassa &quot; giidi , godaabaa yootite; a geeshshatettaa puulan godaayyo goynnite .
godaa gunttay haattatu bollan siyettees . bonchcho xoossay dadaadan guummees; goday gita haattatu bollan guummees .
godaa gunttay wolqqaama; godaa gunttay , &quot; hoola ! &quot; giissiyaabaa .
godaa gunttay zigata mentterettees; liibaanoosa giyo biittan de7iya zigatakka goday mentterettees .
liibaanoosa dereta galo maraadan buraaqissees; siriyoona giyo gita deriyaa bazzo korima booraadan phixxillissees .
godaa gunttay wolqqanttaa wolqqammissees .
godaa gunttay bazzuwaa qaattees; goday qaadeesa bazzuwaa qaattees .
godaa gunttay wolata qaattees; mittaa hayttaakka qoqqofees . yaatin , a beeta maqidasiyan de7iyaageeti , &quot; bonchchoy godaassi gido &quot; yaagoosona .
goday bashshaa haattaa bolli de7iya ba kawotaa araataa wottidi uttiis; goday ba kawotaa araatan uttidi , merinawu kawotiis .
goday ba asaassi wolqqaa immees . goday ba asaa sarotettan anjjees .
abeet godawu , neeni tana ciimmaappe kessido gishshawunne ta morkketan , &quot; hashshu awu &quot; giissabeenna gishshawu , taani nena xoqqu xoqqu oottana .
abeet godawu ta xoossawu , neeni tana maaddanaadan , taani nena xeesaas; xeesin neeni tana pattadasa .
abeet godawu , tana duufuwaa beennaadan naagadasa; duge ciimma ollan gelennaadan , neeni tana paxa ashshadasa .
inttenoo xoossaa asatoo , godaayyo yexxite; a geeshsha sunttaakka galatite .
a hanqqoy guutta wodiyaassa , shin a kehatettay de7o laytta ubbaassa . qammi yeekiiddi aqikko , maalladoy ufayssa gidees .
taani woppan de7iyo wode , &quot; simmi taani mulekka yeeqikke &quot; yaagaas .
abeet godawu , neeni taayyo kehido wode , tana gita deriyaadan minttada essadasa . shin neeni ne sinttaa wora zaarido wode , taani dagammaas .
abeet godawu , taani nena xeesaas; taani godaassi watiwatada hagaadan yaagaas;
&quot; taani hayqqiyoogaappe woykko duufuwan geliyoogaappe ay demmuutee ? baanawu laamettida asi nena galatii ? neeni ammanettiyoogaa yootii ?
abeet godawu , taayyo neeni siya; taayyo qaretta . abeet godawu , neeni taayyo maado gida &quot; yaagaas .
ta yeehuwaa yettawu laammadasa . kayyo maayuwaa taappe qaarada , ufayssaa tana mayzzadasa .
hegaa gishshawu , taani nena sabbanaappe attin , co77u giikke . abeet godawu ta xoossawu , taani nena merinawukka galatana .
abeet godawu , taani neekko baqatays; awudenne tana yeellayoppa . ne xillotettan tana ashsha .
ne hayttaa taakko yegga; eesuwan tana ashsha . neeni taani geemmiyo wogga zaallanne tana ashshiya mino qato taassi gida .
ee , neeni taayyo wogga zaallanne qato; ne sunttaa gishshawu , neeni tana kaalettanne bessa .
neeni taayyo geemmiyoosaa gidiyo gishshawu , eti tawu qotti wottido piriyaappe tana neeni naaga .
abeet godawu , tumaa xoossawu , taani ta shemppuwaa ne kushiyan wottays; neeni tana wozana .
pattenna eeqatussi goynniyaageeta neeni ixxaasa; shin taani godan ammanettays .
ta metuwaa neeni be7ido gishshawunne ta tuggaa neeni erido gishshawu , taani aggenna ne siiquwan ufayttananne ufayssawu poocu gaana .
neeni tana morkkiyaa kushiyan aattada immabaakka; ta tohotakka aaho sohuwan essadasa .
abeet godawu , taani metuwan gelido gishshawu , taayyo qaretta . taani daro mishettido gishshawu , ta ayfeekka , ta ashoykka , ta shemppoykka daafuriis .
mishuwaa daruwan ta de7oy ciriis; ta layttatikka oolishin wuridosona . metuwaa daruwan ta wolqqay hitiis; ta meqettatikka arggaacidosona .
ta morkketu ubbaa gaasuwan taani ta shoorotuyyo kariyoobaa , ta dabbotuyyookka yashissiyaabaa gidaas . ogiyan tana be7idaageetikka taappe baqatoosona .
taani hayqqidabaadan dogettaas; moorettin olidobaa mala gidaas .
taani darotu saasukettaa siyaas; dagamay ubbasaara de7ees . eti ta bolli yaa7oosonanne tana woranawu maqettoosona .
shin godawu , taani nenan ammanettada , &quot; neeni ta xoossaa &quot; yaagays .
ta de7oy ne kushiyaana . tana yedettiya ta morkketu kushiyaappe tana neeni ashsha .
ne ashkkaraa bollan ne som77uwaa poo7issa; aggenna ne siiquwan tana ashsha .
abeet godawu , taani nena xeesiyo gishshawu , tana yeellayoppa . shin iitati yeellatona; eti duufuwan gelidi , sirphphi goona .
otoruwaaninne kariyan xillotu bolli xalidi haasayiyo gishshawu , eta worddotiya doonaa co77u ootta .
neessi yayyiyaageetuyyo neeni minjjidonne neekko baqatiyaageetuyyo asaa sinttan neeni oottido ne kehatettay ayba daroo !
neeni eta ne sinttan geema sohuwan genttada , asaa maqquwaappe ashshaasa . neeni eta ne dunkkaaniyan qosada , inxxarssaa boshaappekka ashshaasa .
taani morkkee doddido katamaa giddon de7iyo wode , i tana maalaalissiya ba aggenna siiquwaa bessido gishshawu , goday galatetto .
taani dagammada , &quot; taani ne sinttaappe kichchaas &quot; yaagaas . shin tana maaddana mala , nena xeesido wode , ta watiwatuwaa neeni siyadasa .
inttenoo , xoossaa asatoo , godaa siiqite . goday ammanettiyaageeta naagees; shin otoranchchatussi eta waagaa wurssi qanxxees .
inttenoo , godan ufayssaa oottiyaageetoo , minnitenne wozannaamite .
a mooroy atto geetettidonne a nagaray kamettido uray anjjettidaagaa .
goday a iitatettaa qoodenna asinne a qofan baletoy baynna asi anjjettidaagaa .
ta nagaraa paaxennan de7aydda , taani gallassa kumettaa oolidoogee ta asatettay daafuriis .
gallassinne qammi ne kushee ta bolli deexxiis . haattay bone awan melidi wuriyoogaadan , ta wolqqay wuriis .
taani ta nagaraa neessi paaxaas; ta iitatettaakka neeppe genttabeykke; &quot; ta mooruwaa godaassi paaxana &quot; gaas . yaatin , neeni tana deexxida nagaraa atto yaagadasa .
hegaa gishshawu , xoossaa asa gidiya ooninne , neeni beettishin , nena woosso . gita haattay kixxiyo wode , tumuppe he uraa gakkenna .
neeni taayyo qosettiyo soho; neeni tana metuwaappe naagana . atotettaa yettaa yexxiyaageeta ta yuushuwan wottadasa .
goday , &quot; taani nena erissananne neeni baanawu bessiya ogiyaa nena tamaarissana; taani nena zorananne naagana .
bixaalaaninne puluwan ohettennan azazettenna , wozani baynna baqulodan woy paradan intte hanoppite &quot; yaagees .
iitatuyyo tuggay darana; shin godan ammanettiyaageeta aggenna siiqoy dooddana .
inttenoo , xillotoo , godan ufayttitenne &quot; hashshu ! &quot; giite; inttenoo , wozanaa suuretoo , ufayssawu yexxite .
inttenoo , xillotoo godaassi ufayssan yexxite; suure asati a galatanawu bessees .
maazinqqiyaa diixxiiddi , godaa galatite; tammu baqettan waaxettida diittaakka ayyo diixxite .
ooratta yettaa yexxite; loytti diixxiiddi , qaalaa xoqqissidi yexxite .
godaa qaalay suure; i oottiyo ooso ubbay ammanettiyaagaa .
goday xillotettaanne tumu pirddaa dosees; aggenna a siiqoy sa7aa kumiis .
godaa qaalan saloti merettidosona . a doonaappe kiyiya shemppuwan etan de7iya away , aginaynne xoolintteti oosettidosona .
gita abbaa haattaa i issidiran eelissiis; he ciimma haattaa issisan zeeriis .
sa7a ubbay godaayyo yayyo; sa7an de7iya asay ubbay godaa bonchcho .
ayssi giikko , i haasayin haniis; i azazin , minnidi eqqiis .
godaa erenna kawotettatu zoretaa goday laalees; eta halchchuwaakka halissees .
godaa halchchoy merinaassi eqqidi de7ees; a wozanaa qofaykka yeleta ubbaa gakkanawu de7ees .
xoossay godaa gidido kawotettay , i baassa oottidi doorido asay anjjettidaagaa .
goday saluwaara duge xeellidi , asaa ubbaa be7ees .
goday ba de7iyoosaappe sa7an de7iya ubbaa xeellees .
i eta ubbaa wozanaa medhdhees; eti oottiyoobaa ubbaa erees .
kawoy ba wottaaddaraa coratettan attenna; olanchchay ba wolqqaa minotettan kessi ekkenna .
ola pari xoonissana giidi naagiyoobi mela; i ba wolqqaa minotettan ashshanawu danddayenna .
godaa ayfeti ayyo yayyiyaanne aggenna a siiquwan ufayssaa oottiya asatu bollaana .
hegeenne , eta hayquwaappe ashshanaassanne koshaa wodiyan paxa wottanaassa .
nuuni godan ufayssaa oottoos; i nuna maaddiyaagaanne nu gonddalle .
nuuni a geeshsha sunttan ammanettiyo gishshawu , nu wozanay an ufayttees .
abeet godawu , nuuni nenan ufayssaa oottiyoogaadan , aggenna ne siiqoy nunaara gido .
taani godaa ubba wode galatana; a galatay ay wodenne ta doonaappe paccenna .
taani godan ceeqettays; naaqettidaageeti hegaa siyidi ufayttona .
tanaara gididi , godaa gitayite . ane issippe a sunttaa xoqqu xoqqu oottoos .
taani godaa koyaas; koyin i taayyo zaariis; taani yayyiyoobaa ubbaappe tana i ashshiis .
naaqettidaageeti akko xeellidi ufayttoosona; eta som77oy mulekka yeellatenna .
ha hiyyeesa bitanee waassiis; waassin goday a waasuwaa siyiis; a metuwaa ubbaappe a ashshiis .
godaa kiitanchchay godaassi yayyiya asata naagees; i eta yuushuwan gididi , eta ashshees .
goday keha gidiyoogaa xeelli be7ite . akko baqatiya asi anjjettidaagaa .
inttenoo , a geeshsha asatoo , godaayyo yayyite; ayssi giikko , ayyo yayyiya ubbatuyyo aybinne paccenna .
gaammotikka miyoobay xayin namisettoosona; shin godaa koyiyaageetawu lo77obi aybinne paccenna .
ta tamaaretoo , haa yiite; siyite; godaa yashshaa taani inttena tamaarissana .
lo77o de7uwaa de7anawunne kehabaa be7ana mala , ba baree aduqqanawu koyiya asi waanida asee ?
ne inxxarssay iitabaa haasayennaadan , ne doonaykka wordduwaa odennaadan teqqa .
iitaappe shaahetta; lo77obaa ootta; sarotettaa keehi koyada kaalla .
godaa ayfee xillotukko xeellees; qassi i ubba wode eta waasuwaa ezggees .
eta hassayissiyaabaa biittaappe xayssana mala , goday iitaa oottiyaageeta ba hanqqo som77uwan xeellees .
xilloti waassoosona; waassin goday eta waasuwaa siyees . i eta meto ubbaappe ashshees .
goday wozanay me77idoogeetussi mataana; qassi bantta ayyaanan liiqidaageeta ashshees .
xillo asa metoy daro; shin goday a he ubbaappe ashshees .
goday a mintti naagiyo gishshawu , a meqettaappe issoynne meqqenna .
iitata iitatettay worana; xillota ixxiyaageeti pirddettana .
goday ba ashkkarata ashshees . akko baqatida ooninne pirddettenna .
abeet godawu , tanaara eqettiyaageetuura neeni eqetta; tanaara olettiyaageetuura neeni oletta .
gonddalliyaanne hara ola miishshaa oyqqada , tana maaddanawu dendda .
tana yedettiyaageetu bollan ne tooraanne mashshaa dentta . tana , &quot; aykkobaa; taani nena ashshiyaagaa &quot; yaaga .
ta shemppiyo woranawu koyiyaageeti yeellatonanne kawuyyona; ta bolli iitabaa maqettiyaageeti kawuyyidi guyye simmona .
godaa kiitanchchay eta yedettiyo wode , eti carkkuwaa sinttan de7iya suullaadan hanona .
godaa kiitanchchay eta dechchana haniyo wode , eta ogee xumanne hallitta gido .
coo tana oyqqanawu bantta piriyaa wottidosona; qassikka coo tana oogganawu ollaa bookkidosona .
erennan de7ishin , eta bollan bashshay puttu go . eti wottido piree eta oyqqo; eti bashshan kunddona .
he wode taani godan ufayttana; i ashshido gishshawu , taani ufayssaa poocu gaana .
ta kumetta asatettay nena , &quot; abeet godawu , ne mali oonee ? hiyyeesaa wolqqaamaa kushiyaappe wotta ekkaasa . hiyyeesaanne metootanchchaa bonqqi miyaageetu kushiyaappe ashshaasa &quot; yaagana .
wordduwaa markkattiyaageeti ta bolli denddoosona . taani erennaban tana mootoosona .
taani lo77o oottidoogaa kushiyaa iitaa zaaroosona; yaatin , taani azzanays .
shin taani eti harggido wode , waaruwaa maayaas; ta asatettaa xooman daafurssaas .
ta huuphiyaa ziqqi oottada , ta dabbossi woykko ta ishassi woossiyoogaadan woossaas . issi asi ba aayeessi kayyottiyoogaadan ta huuphiyaa ziqqissada , yeekkaydda hemettaas .
shin eti taani xubettidoogan ufayttidi , ta bolli shiiqidosona . taani erenna asati tana wadhdhidi , aguwaa ixxidosona .
eti wobbiyaa asa baceessiyaabaadan tana baceessoosona; eti yiillotidi , bantta achchaa garccidosona .
abeet godawu , neeni awude gakkanaassi co77u gaada xeelluutee ? eta iita oosuwaappe tana ashsha; ha gaammotu mala asatuppe tana wotta ekka .
he wode kunttida yaa7an taani neeyyo galataa immana; cora asaa shiiquwan taani nena galatana .
wordduwan tana morkkiyaageeti ufayttoppona; tana coo ixxiyaageeti ta bolli qim77otoppona .
eti sarobaa haasayiyoogaa aggidi , biittan co77u giidi de7iya asatu bollan wordduwaa medhdhidi haasayoosona .
eti bantta inxxarssaa ta bolli qarayidi , &quot; ee , ee , neeni oottidoogaa nuuni nu ayfiyan be7ida &quot; yaagoosona .
abeet godawu , neeni hagaa be7adasa; co77u gooppa . abeet godawu , neeni taappe haakkoppa .
abeet ta xoossawu , ta godawu , ta gishshaa dendda; ta doona gidada mootetta .
abeet godawu , ta xoossawu , ne xillotettan tana shatintta; ta morkketa ufayssoppa .
eti banttawu , &quot; hashshu , hashshu , nuuni nu wozanan amottidoogaa gattida . nuuni a mittida &quot; gaanaadan oottoppa .
ta waayiyan ufayttiyaageeti mule yeellatonanne kawuyyona . ta bollan otorettiyaageeti yeellaanne kawushshaa maayona .
taani shatimmiyoogaa dosiyaageeti ufayttidi , &quot; hashshu ! &quot; goosona . eti ubbatoo , &quot; ba ashkkaraa sarotettan ufayttiya goday gitato &quot; yaagona .
gallassa kumettan ta inxxarssay ne xillotettaabaanne ne galataabaa yootana .
iita asi ba wozanan de7iya iitatettaa cenggurssaa ezggees . xoossaassi yayyiyoobi a qofan baawa .
ayssi giikko , i bana keehippe nashshees; hegaassi i ba nagaraa demmanawunne ixxanawu danddayenna .
a doonaappe kiyiya haasayay genenne worddo . aadhdhida eraabaanne lo77obaa oottiyoogaa i aggiis .
i ba hiixan de7iiddikka genebaa oottanawu halchchees . i lo77o gidenna ogiyan eqqiis; i iitabaa ixxenna .
abeet godawu , aggenna ne siiqoy salota gakkees; ne tumatettaykka bolla shaaraadan xoqqees .
ne xillotettay ubbaappe xoqqa deretu mala; ne pirddaykka ubbaappe ziqqa ciimmaa mala . abeet godawu , neeni asaakka do7aakka naagaasa .
abeet xoossawu , aggenna ne siiqoy ayba al77obee ! asay ne qefiyaa giddo baqati attees .
eti ne so gidaappe miidi kalloosona; ne kehatettaa shaafaappe neeni eta ushshaasa .
ayssi giikko , de7uwaa pulttoy ne achchan de7ees; ne poo7uwan nuuni poo7uwaa be7oos .
nena eriyaageeta neeni siiqiyo siiquwaanne suuretussi kehiyo kehaa aggoppa .
otoranchchaa tohoy tana yedhdhoppo; nagaranchchatu kushee tana yedettoppo .
iita asati kunddidaageeta be7ite; eti kunddidosona; denddanawukka danddayokkona .
iitaa oottiyaageetu gishshawu yiillotoppa . nagaraa oottiyaageeta anaacoppa .
ayssi giikko , eti maataadan eesuwan melana; shullida bonccuwaadan eti hayqqana .
neeni godan ammanetta; lo77obaa ootta . yaatada biittan saro de7a .
godan ufaytta; i neeyyo ne wozanaa amuwaa immana .
ne ogiyaa hadaraa godaayyo imma . an ammanetta; i neessi oottana .
i ne shatinttaa maallado xalqqiyaadan , qassi ne yohuwaa pirddaa gallassa seetaa awaadan poo7issana .
godaa sinttan co77u gaada , i oottanaashin , danddayan naaga . eta iita halchchoy polettin , duretida asatu bolli yiillotoppa .
hanqquwaa agga; yiilluwaappe teqetta . yiillotoppa; ayssi giikko , hegee metuwan yeggees .
iitaa oottiyaageeti xoqollettidi xayana; shin godan ufayssaa oottiyaageeti biittaa laattana .
iitaa oottiyaageeti guutta wodiyaappe guyyiyan de7okkona; neeni eta koyiyaakkokka eti beettokkona .
shin ashkketi biittaa laattana; eti sarotettaaninne duretettaan ufayttidi daana .
iita asi xillo asa bolli maqetteesinne ba achchaa garccees .
shin goday iitatu bollan miiccees; ayssi giikko , eta gallassay yiyoogaa i erees .
iita asati hiyyeesatanne metootanchchata ongganawunne suuretettan hemettiyaageeta woranawu , bantta bisuwaa shoddidosonanne bantta wonddafiyaa dafidosona .
shin eta bisoy eta wozana ayfiyan gelana; eta wonddafeekka meqqana .
xilluwaassi de7iya guuttabay cora iita asatussi de7iya darobaappe lo77o .
ayssi giikko , iitatu wolqqay meqqana; shin xillota goday zemppissees .
suure asatu ogiyaa goday erees; eta laataykka merinawu etabaa gidana .
iita wodiyan suure asati yeellatokkona; koshaa wodiyan eti kallana .
shin iita asati hayqqana . godaa morkketi gam77enna dembbaa ciishshaa mala; eti cuwaadan xayana .
iita asi tal77i ekkidi qanxxenna; shin xillo asi qarettidi immees .
godan anjjettidaageeti biittaa laattana; shin qanggettidaageeti xoqolletti xayana .
asay baanawu bessiya ogiyaa goday kaalettees . i bana ufayssiya asata minttees .
eti xubettikkokka kunddokkona; ayssi giikko , goday eta kushiyaa oyqqidi kaafees .
taani kase yelaga; ha77i simmi cimaas; shin xillo asi coo attin , woykko a naati miyoobaa woossin , taani mulekka be7a erikke .
i ubba wodekka keha; coo tal77ees . a zaretikka anjjo gidana .
iitaappe haakka; lo77obaa ootta . yaatikko , ne zerettay biittan merinawu de7ana .
ayssi giikko , goday xillobaa dosees . xoossaa asata i yeggenna; xilloti merinawu naagettoosona . shin iitatu zerettay xoqollettana .
xilloti biittaa laattananne yan merinawu de7ana .
xilluwaa doonay aadhdhida eraa yootees; a inxxarssaykka xillobaa haasayees .
a xoossaa higgee a wozanan de7ees; a tohoykka appe harchchenna .
iita asi xillo asa wochcheesinne woranawu koyees .
shin goday xillo asa a kushiyan yeggenna; pirddawu eqqiyo wodekka a bolli pirddissenna .
godan ufayssaa wottada , a ogiyaa naaga . neeni biittaa laattana mala , i nena gitayana . iita asati xoqollettidi xayishin , neeni be7ana .
taani issi wode issi daganttiya iita bitaniyaa , woladan daayidaagaa be7aas .
shin taani he sohuwaara simmada kanttiyo wode i xayiis; koyinkka i beettibeenna .
ane lo77o asa akeeka; suure asa be7a; ayssi giikko , saro asaassi sintta yeletay de7ana .
shin mooranchchati mule xayana; iitatu yeletaykka xoqolletti xayana .
xillotu atotettay godaappe yees; metuwaa wode i etayyo naagetti attiyo soho .
goday xillota maaddeesinne ashshees . eti akko baqatido gishshawu , i eta iitatuppe wotti ekkeesinne ashshees .
abeet godawu , ne hanqquwan tana godatoppa; ne yiilluwan tana qaxxayoppa .
ne wonddafiyaa zubbeti tana caddirggidosona; ne kusheekka tana naaqqi oyqqiis .
neeni lanccido gishshawu , ta bollay payyenna; ta nagaraa gishshawu , ta asatettay sarenna .
ta iitatettay di7uwaadan tana muukkiis; denddenna gita toohuwaadan taayyo deexxees .
taani nagaraa oottido eeyyatettaa gishshawu , ta mazunttay giishshaa oyttidi xinqqiis .
ta harggiyaa gaasuwan taani hokkaasinne quunnaas . gallassa kumettaa yeekkaydda pe7aas .
tana mishoy xuuggees; ta bollay payyenna .
taani hitaasinne nippi gaas; taani tuggatada oolays .
abeet godawu , ta amo ubbay neeyyo erettees; taani ooliyoogee neeppe geemmibeenna .
ta wozana ayfiyan diddiqees; ta wolqqay hitiis; ta ayfiyaappe payyatettay kichchiis .
ta mazunttaa gishshawu , ta shoorotikka ta laggetikka haahuwan eqqidosona . ta dabbotikka taappe haakkidosona .
tana woranawu koyiyaageeti bantta piriyaa taayyo yeggoosona . tana qohanawu koyiyaageeti , &quot; nangga; nuuni nena demmana &quot; yaagidi , manddoosonanne gallassa kumettaa ta bolli yaa7oosona .
he wode taani tulle asa mala , siyikke; taani duude asa mala , doonanne pogikke .
ee , taani siyennanne doonay zaarenna asa mala .
shin abeet godawu , taani nenan ufayssaa oottays . abeet godawu , ta xoossawu , neeni taayyo zaaruwaa immana .
taani godaa , &quot; ta gedee xubettin , eti , ayyo hashshu gaanaadaaninne ta bolli ceeqettanaadan oottoppa &quot; yaagays .
taani kunddana hanays; ta sahoynne tana yeddennan ixxiis .
taani ta iita oosuwaa paaxays; taani ta nagaraa gaasuwan azzanays .
ta morkketi goobanne wolqqaama; tana coo ixxiyaageeti cora .
taani lo77obaa oottin , taayyo iitaa zaariya asati , taani lo77obaa kaalliyo gishshawu , tana ixxoosona .
abeet godawu , tana yeggoppa . abeet ta xoossawu , taappe neeni haakkoppa .
abeet godawu , tana ashshiyaagoo , tana maaddanawu ellella .
taani , &quot; ta inxxarssan nagara oottennaadan , ta ogiyaa naagana . iita asati ta sinttan de7iyo wode , ta doonaa barana &quot; yaagaas .
shin taani duudaadan co77u gaas; taani haray atto lo77obaa haasayiyoogaara agginkka , ta waayee yaa dariis .
taani hirggaas; taani qofan sheekkidaashin , ta qofay poddu giidi , eexxi kiyiis . yaatin , ta inxxarssan hagaadan yaagaas;
&quot; abeet godawu , ta de7uwaa wurssettaanne taayyo de7anawu attida gallassaa tana bessa . qassi ta de7oy ciranawu ay keenaa eesotiyaakko , tana erissa .
neeni ta layttaa qii takkaaro keesa kessadasa . ta baree ne sinttan baynnabaa mala; tumaappe asi ubbi issiton shemppiyo carkko mala .
tumaappe asay eeshuwaadan hemettees; tumaappe coo mela simerettees . i aquwaa shiishshees; shin ekkana asa erenna .
&quot; abeet godawu , ha77i simmi , taani naagiyoobay aybee ? taani ufayssaa oottiyoy nenaana .
ta mooro ubbaappe tana ashsha; eeyyatan tana toochissoppa .
hagaa ubbaa oottidaagee nena gidiyo gishshawu , taani duudaas; doonanne pogabeykke .
ne boshaa ta bollaappe dentta . ne kushiyaa minotettaa gaasuwan taani hitays .
neeni asa a nagaraa gishshawu , seeraasanne qaxxayaasa; a al77obaakka bil77aadan wurssaasa . tumaappe asi ubbi issiton shemppiyo carkko mala .
&quot; abeet godawu , ta woosaa siya; tana maaddanawu ta waasuwaa ezgga . ta afuttaa co77u gooppa; ayssi giikko , taani ta aawatu ubbaadan betenne imatta gidada , nenaara de7ays .
taani shaahettanaappenne xayanaappe kasetada ufayttana mala , hay tana agga &quot; yaagaas .
taani godaa danddayan naagaas; i taakko simmidi , ta waasuwaa siyiis .
bashsha ollaappe , liqimissiyaa urqqaappe tana kessiis . ta gediyaa shuchchaa bollan essiis; qassi ta ogiyaakka saro oottiis .
i ta doonan ooratta yettaa wottiis; he yettaynne , &quot; nu xoossay galatetto &quot; yaagiyaagaa . daroti be7idi , yayyananne godan ammanettana .
godaa bawu ammanettiyoobaa oottida asi , otoranchchatukkonne worddo xoossatussi goynniyaageetukko simmenna asi anjjettidaagaa .
abeet godawu , ta xoossawu , neeni daro maalaalissiyaabaa oottadasa; nenaara likkettiyay ooninne baawa ! neeni nuuyyo qoppido lo77o qofaa ooninne qoodanawu danddayenna . hegee taani yootin , wuriyaabaa gidenna .
neeni yarshshonne imo koyabaakka; shin siyana mala , taayyo hayttaa dooyadasa . xuuggiyo yarshshuwaanne nagaraa yarshshuwaa neeni koyabaakka .
hegaappe guyyiyan taani , &quot; xaatta maxaafan tabay xaafettidoogaadan , taani yaas .
abeet ta xoossawu , taani neeni koyiyoogaa oottanawu dosays; ne higgee ta wozanaa giddon de7ees &quot; yaagaas .
kunttida yaa7an taani , &quot; goday nuna ashshees &quot; yaagada , mishiraachchuwaa yootaas . abeet godawu , neeni eriyoogaadankka , taani ta doonan yootiyoogaa aggikke .
taani ne xillotettaa ta wozanaa giddon qosabeykke; neeni ammanettiyoogaanne ashshiyoogaa yootaas . qassi aggenna ne siiquwaanne ne tumatettaa ne kunttida yaa7aappe genttabeykke .
abeet godawu , ne maarotettaa taappe haassoppa . aggenna ne siiqoynne ne tumatettay tana ubba wode naago .
ayssi giikko , qoodi baynna iitabay tana dooddiis . ta iitatettay tana gakkidi gooziis; taani xeellanawu danddayikke . ta iita oosoy ta huuphiyaa binnaanaappe dariis; ta wozanay ta giddon seeriis .
abeet godawu , tana ashshanawu eeno ga; abeet godawu , tana maaddanawu eesota .
tana woranawu koyiyaageeti mulekka yeellatonanne kawuyyona . taani qohettanaagaa amottiyaageeti kawuyyidi guyye simmona .
ta bolli , &quot; awu hashshu ! hashshu ! &quot; giidaageeti xoonettido gishshawu , yeellatona .
shin nena koyiya ubbati nenan ufayttonanne hashshu goona . qassi ne atotettaa dosiyaageeti ubbati , &quot; goday gitato ! &quot; yaagona .
taani hiyyeesanne metootanchcha; tabaa goday qoppo . tana maaddiyaynne ashshiyay nena; abeet ta xoossawu , gam77oppa .
hiyyeesaayyo qoppiya asi anjjettidaagaa; metuwaa gallassi goday a ashshees .
goday a naagidi , paxa wottees . inne biittaa bollan anjjettidaagaa gidees; goday a a morkketu amuwaayyo aattidi immenna .
goday a harggiyaa hiittan de7ishinkka maaddees; i sahettinkka , a pattees .
tana gidikko , taani , &quot; abeet godawu , taani nena naaqqido gishshawu , tana maara; harggiyaappenne tana patta &quot; yaagaas .
ta morkketi iitaban tana haasayiiddi , &quot; i awude hayqqanddeeshsha ? qassi a sunttaykka awude xayanddeeshsha ? &quot; yaagoosona .
tana be7anawu yiya ooninne taayyo worddobaa yootees; ba wozanan tana zigiriyoobaa qorees . hegaappe guyyiyan , kare kiyidi , yan han oduwaa laalees .
tana ixxiya ubbati issippe ta bollan saasukkoosona; &quot; iitabay a bolli gakkees &quot; giidi qoppoosona .
qoppidi , &quot; a iita harggee oyqqiis; i he zin77idosaappe mulekka denddenna &quot; yaagoosona .
haray attin , taani ammanettiyo ta siiqo laggee , taani barssidoogee ta kushiyaa saxxiis .
shin abeet godawu , neeni tana maara; taani eta kushiyaa kessanaadan , tana harggiyaa hiittaappe dentta .
neeni tanan ufayttidoogaa taani erays; ayssi giikko , ta morkkee tana xoonibeennanne ta bolli gayribeenna .
neeni tana ta suuretettaa gishshawu kaafadasa; ne sinttan tana merinawu wottadasa .
goday , israa7eela xoossay , merinaappe merinaa gakkanawu galatetto . amin77i . amin77i .
gaaray goggiya haattaa laamotiyoogaadan , abeet xoossawu , hegaadan taanikka nena laamotays .
&quot; taani baada , xoossaa sinttaa be7anay awudeeshsha ? &quot; gaada , xoossaa , de7o xoossaa saamettays .
asati ubbatoo , &quot; ne xoossay awan de7ii ? &quot; yaagiyo wode , taayyo gallassinne qammi ta afuttay quma gidiis .
taani eta baalaa bonchchanawu shiiqida daro asaa giddoora salppiyan hombbocishiininne galata yettaa yexxishin , xoossaa keetti kaalettidoogaa qoppiyo wode , ta wozanay azzanidi , giddon seerees .
tanooshsho , taani ayssi azzaniyaanaa ? qassi ayssi jabbukettiyaanaa ? taani xoossan ufayssaa wottana . ayssi giikko , taani ha77ikka tana ashshiyaagaanne ta xoossaa galatana .
ta wozanay azzaniis; hegaa gishshawu , taani yorddaanoosa biittan , hermmoone xoqqan , miizaare deriyan eqqada nena hassayays .
ne soossuwaa gunttan ciimmay ciimmawu alaahees; qassi ne beetaynne ne hobbee ubbay ta bollaara goggiis .
gallassi goday aggenna ba siiquwaa taayyo kiittees . qammikka a yettay tanaara de7ees; he yettaykka taani taayyo de7uwaa immiya xoossaa woossiyo woosaa .
xoossaa , ta wogga zaallaa taani , &quot; ayssi tana dogadii ? taani ayssi ta morkkiyan naaqettada azzanaydda hemettoo ? &quot; yaagays .
ta morkketi tana , &quot; ne xoossay awan de7ii ? &quot; yaagi yaagidi , ta meqettaa menttidi cayoosona .
tanooshsho , taani ayssi azzaniyaanaa ? qassi ayssi jabbukettiyaanaa ? taani xoossan ufayssaa wottana . ayssi giikko , taani ha77ikka tana ashshiyaagaanne ta xoossaa galatana .
abeet xoossawu , tana shatintta . xoossaa erenna deretuura ta mootuwaa neeni mootetta . cimmiya iita asatuppe tana neeni ashsha .
xoossay , taani naagetta attiyo miixay nena . neeni tana aybissi aggay ? taani ayssi ta morkkiyan naaqettada azzanaydda hemettoo ?
ne poo7uwaanne ne tumaa taayyo kiitta; eti tana kaalettona . ne geeshsha deriyaa neeni de7iyoosaa efoona .
he wode taani ta xoossaa yarshshuwaasaa , tana ufayssiya xoossaakko baana . abeet xoossawu , ta xoossawu , taani diittaa diixxaydda , nena sabbana .
tanooshsho , taani ayssi azzaniyaanaa ? qassi ayssi jabbukettiyaanaa ? taani xoossan ufayssaa wottana . ayssi giikko , taani ha77ikka tana ashshiyaagaanne ta xoossaa galatana .
abeet xoossawu , aadhdhida wodiyan , beni nu aawatu wodiyan , neeni oottidobaa nuuni nu hayttan siyida; nu aawatikka nuuyyo yootidosona .
kawotettata neeni ne kushiyan laaggada kessadasa; nu aawata eta biittan tokkadasa; hara kawotettaa qaxxayadasa; shin ne dereta dureyadasa .
eti bantta bisuwan mashshan olidi , he biittaa kessibookkona; eti bantta kushiyaa minotettan xoonibookkona . shin neeni eta siiqido gishshawu , eti ne ushachcha kushiyaa , ne qesiyaanne ne sinttaa poo7uwaa wolqqan xoonidosona .
yaaqooba asawu xoonota azaziya ta kawoynne ta xoossay nena .
nenan gididi , nu morkketa nuuni sugi olana; ne sunttan nu ixota nuuni yedhdhana .
taani ta tooran ammanettikke; ta bisoykka tana ashshenna .
shin neeni nuna nu morkketuppe ashshadasa; qassi nuna ixxiyaageeta neeni kawushshadasa .
nuuni ubba wode xoossan ceeqettoos; ne sunttaassi merinawu galataa immana .
shin ha77i neeni nuna aggadasa; kawushshadasa; nu tooraasaara issippe olaa baakka .
nu morkketu sinttaappe nuna baqatissadasa; nu morkketi nubaa bonqqidosona .
neeni nuna dorssatudan shuhawu aattada immadasa; qassi kawotettatu giddon nuna laaladasa .
neeni ne asaa hiraysuwan bayzzadasa; ayba worenne demma be7akka .
neeni nuna nu shooroti boriyoobaanne , qassi nu heeran de7iyaageeti qilliicciyoobaanne miicciyoobaa oottadasa .
neeni nuna kawotettata giddon hayse kessadasa; nuna eti bantta huuphiyaa qaatti qaatti qiriyoobaa oottadasa .
taani gallassa kumettan tooshettaydda de7ays; tana cayiyaageetunne boriyaageetu gaasuwan ,
tana morkkiyaageetunne manddiyaageetu gaasuwan , tana yeellay kammiis .
nuuni nena dogibeennabaa gidikkokka , woykko ne maachchaa kanttibeennabaa gidikkokka , hagee ubbay nu bollan haniis .
nu wozanay neeppe guyye simmibeenna; nu tohoy ne ogiyaappe gaxi kiyibeenna .
shin neeni nuna mentterettada do7a giddon yeggadasa; sakkana xuman kammadasa .
wozanan geemmida xuuraa xoossay eriyo gishshawu ,
nu xoossaa sunttaa nuuni dogidaakko , hara xoossaa woossanawu nuuni nu kushiyaa miccidaakko , i hagaa qoridi demmennee ?
shin ne gishshawu , gallassa ubban nuna woroosona; goor7anawu efiyo dorssadan qoodettida .
abeet godawu , dendda ! ayssi xiskkay ? beegotta ! merinaassi nuna aggoppa .
ne som77uwaa nuuppe ayssi genttay ? nu qohuwaanne nu un77uwaa ayssi dogay ?
nuuni baanan duge olettida; nu bollaykka biittaara oyqettiis .
abeet godawu , dendda ! nuna maadda ! aggenna ne siiquwaa gishshawu , nuna woza .
taani ha yettaa kawuwaassi xaafiyo wode , ta wozanay lo77o qofaa pulttees; ta inxxarssay lo77o xaafiya asa bi7iriyaa mala .
asa ubbaappe neeni malanchcha; ne haasayay nashettiyaagaa . hegan xoossay nena merinaassi anjjiis .
wolqqaama kawuwawu , ne bisuwaa ne xeessan gixxa; bonchchoynne gitatettay nebaa .
ne tumatettaa , ashkketettaanne xillotettaa gishshaa olettada xoonanawu , ne gitatettaa bessaydda , piriixa . ne ushachcha kushee maalaalissiyaabaa besso .
ne zubbeti qara; eti ne morkketu wozana ayfiyaa caddona . kawotettati ne gediyan kunddona .
abeet xoossawu , ne kawotaa araatay meri merinawu de7ees; ne kawotaa xam77aykka suuretettaa xam77aa .
neeni xillotettaa siiqaasa; naaquwaa ixxaasa . xoossay , ne xoossay , nena ne laggetuppekka aattidi , ufayssaa zaytiyaa tiyidoogee hegaassa .
sinxxan , xayttaaninne puuxisan ne maayoy ubbay xaydettiis . danggarssaa zaaliyan alleeqettida ne kawotaa keettan diixxiyaageeti nena ufayssoosona .
kawuwaa keettan de7iya maccaasatu giddon kawotu macca naati de7oosona; kawiyaa geeshsha worqqan alleeqettada neeppe ushachcha baggan eqqaasu .
ta na7ee , siya; ezgga; ne hayttaa haa yegga . ne zariyaanne ne aawaa keettaa doga .
ne meraa kawoy amottees; i neessi goda gidiyo gishshawu , assi azazetta .
xiroose biittaa asay neessi woytuwaa ekkidi yaana; dureti nena awuddashana .
kawoy ekkiyo na7iyaa kawo keettaa giddon ayba lo77ay ! i bullachchaa maayoykka worqqa qacinan dadettiis .
ba alleeqo maayuwaa maayada , kawuwaakko moysettawusu; i lagge naati geela7oti , o ajabidi , a sintti aadhdhoosona .
eti ufayttiiddinne hombbociiddi yiidi , kawuwaa keettaa geloosona .
kawuwawu , ne aawatu sohuwaa ne naati ekkana . neeni eta biitta ubbaa bollan sunttana .
taani ne sunttay yeleta ubban hassayettanaadan oottana . hegaa gishshawu , asay meri merinawu nena galatana .
xoossay nuuni naagetti attiyo sohonne nuuyyo wolqqa . nuna metoy gakkiyo wode , maaddanawu i ubbaton matan de7ees .
hegaa gishshawu , biittay qaaxxiyaakkokka , woy dereti abban kunddiyaakkokka , nuuni yayyokko .
abbaa beetay guummidi , hoommuwaa maayiyaakkokka , a wolqqaama hobbiyan dereti yaaqiyaaqiyaakkokka , nuuni yayyokko .
issi shaafay de7ees . he shaafay goggidi , xoossaa katamaa , ubbaappe xoqqiya xoossay de7iyo geeshsha sohuwaa ufayssees .
xoossay a giddon de7iyo gishshawu , he katamay qaaxxenna . maallado guuran xoossay a maaddana .
dere asay shabbarettees; kawotettati qaaxxoosona . xoossay ba qaalaa sissido wode , sa7ay seerees .
ubbaappe wolqqaama goday nunaara de7ees; yaaqooba xoossay nuuni qosetti attiyo soho .
haa yiite; godaa oosuwaa xeellite; i sa7an oottido garamissiya malaataa be7ite .
i sa7aa gaxaa gakkanaassi de7iya olaa teqqees; wonddafiyaa menttees; tooraa kinchchees; gonddalliyaakka taman xuuggees .
co77u giite; taani xoossaa gidiyoogaa erite . taani kawotettatu giddon xoqqays . qassi biittaa bollankka xoqqays .
ubbaappe wolqqaama goday nunaara de7ees; yaaqooba xoossay nuuni qosetti attiyo soho .
kawotettati ubbay intte kushiyaa baqqite; qaalaa xoqqu oottidi , xoossaayyo galataa yexxite .
ubbaappe xoqqiya goday yayettanawu bessees; sa7a ubbaa bollan i gita kawo .
dere asaa nuuppe garssaara , kawotettatakka nu gediyaappe garssaara wottidi , nuuyyo haarissees .
i nuuyyo laattiyo biittaa dooriis; he biittaynne i siiqiyo dereti , yaaqooba zareti ceeqettiyoogaa .
xoossay pude kawotaa araataa kiyiis . goday pude kiyiyo wode , ufayssaa hombbocettaynne malkkataa punettay siyettiis .
xoossaa sabbite; ee , a sabbite . nu kawuwaa sabbite; ee , a sabbite .
xoossay sa7a ubbaa kawo gidiyo gishshawu , galata sabaa sabbite .
xoossay ba geeshsha kawotaa araatan uttidi , kawotettata haarees .
kawotettatu halaqati abrahaama xoossaa asatuura issippe shiiqoosona . ayssi giikko , sa7an de7iya wolqqaamati ubbay xoossaassa; i keehippe xoqqu giis .
goday gita . nu xoossaa kataman a geeshsha deriyan aaro galatay ayyo bessees .
xoossaa dere gidiya xiyoonee xoqqanne lo77o . he gita kawuwaa katamay sa7a ubbaassi ufayssa .
he katamaa gimbbiyaa giddon , banan saro sohoy de7iyoogaa xoossay bessiis .
kawoti bantta tooranchchatuura issippe shiiqidosona; shiiqidi xiyoone olanawu yiidosona .
yiidi a be7idi , garamettidinne dagammidi , guyye baqatidosona .
eti hegan de7ishin , eta yashshaa kokkorssay oyqqiis; maaretay oyqqido maccaaseedan miixattidosona .
arshsho bagga wolqqaama carkkuwan meqqiya tarsseesa markkabiyaadan eti kokkoridosona .
nuuni siyidoogaadankka , ubbaappe wolqqaama godaa kataman , nu xoossaa kataman , i oottidobaa be7ida . xoossay he katamaa merinawu mintti essees .
abeet xoossawu , ne beeta maqidasiyaa giddon aggenna ne siiquwaa qoppida .
abeet xoossawu , ne sunttaadankka ne galatay sa7aa gaxaa gakkiis . ne ushachcha kushee xillo pirddan kumidaagaa .
ne pirddaa gishshawu , xiyoone asay ufayttees; yihudaa moottatikka ufayttoosona .
xiyoone yuushuwan hemettite; i yuushuwan yaa haa simerettite . i miixaa qoodite .
yiya yeletawu yootanaadan , i gimbbiyaa akeekitenne i qatota xomoosite .
intte , &quot; meri merinawu ha xoossay nu xoossaa; i nuna merinaassi kaalettana &quot; yaagidi yootite .
inttenoo , asatoo , ubbatikka hagaa siyite . inttenoo , sa7an de7iyaageetoo , ubbatikka hagaa ezggite .
xoqqay ziqqaykka , dure manqqoykka siyite .
ta wozanaa qofay ciimma; ta doonay aadhdhida eratettaa haasayana .
ta hayttaa leemisuwaakko yeggana; diittaa diixxaydda , taani a birshshettaa qonccissana .
meto wodiyan , ta iita morkketi tana dooddiyo wode , taani ayssi yayyiyaanaa ?
ta morkketawu , bantta aquwan ammanettiyaageetawunne bantta duretettaa daruwan ceeqqiyaageetawu ayssi yayyiyaanaa ?
ay asinne bana wozanawu , woykko ba shemppuwaa waagaa xoossawu qanxxanawu danddayenna .
ayssi giikko , asa shemppo waagay al77o .
ay waagaa qanxxinkka , i merinawu de7anaadan , woykko i hayqqennaadan oottanawu gakkenna .
eeyyatinne dammati hayqqiyoogaadan , aadhdhida eranchchatikka xayiyoogaanne bantta aquwaa haratussi yeggidi biyoogaa asay ubbay be7ees .
eti bantta biittaa banttabaa ginkka , duufoy merinawu eta keettanne yeletaappe yeletaa gakkanaashin eti de7iyo soho gidana .
asi ay gitatikkokka paxa attenna; i do7adan hayqqana .
banttarkka bantta huuphiyan ammanettiyaageetu qaadaynne eta qaalaa tuma giyaageetu wurssettay hagaa .
shuhawu qorettida dorssatudan , eti duufuwawu doorettidosona; hayqoy eta henttanchchaa gidana . suureti maallado eta haarana; eti bantta yallisa keettaappe haakkidi , duufuwan musana .
shin xoossay tana wotti ekkana; i tana hayquwaa wolqqaappe ashshana .
asi duretiyo wodenne , a aqotay dariyo wode yayyoppa .
ayssi giikko , i hayqqiiddi , aynne ekkidi beenna; a aqotay aara issippe duufuwaa beenna .
asi paxa de7iyo wodiyan , &quot; taayyo kumiis &quot; giikkonne , ubbabay assi giigido gishshawu galatettikkonne ,
simmidi poo7o be7enna ba mayzza aawatun gayttees .
eri baynnan gitatida asi do7adan hayqqana .
wolqqaama goday , xoossay haasayees . away mokkiyoosaappe wulliyoosaa gakkanaassi sa7an de7iya asaa xeesees .
meray kumetta lo77o gidiyo xiyooneppe xoossay poo7ees .
nu xoossay yaana; co77u geenna . eexxiya tamay a sinttaana; wolqqaama gotee a yuushuwaana .
xoossay ba asaa pirddiiddi , salotanne sa7aa markkawu xeesees .
xeesidi , &quot; yarshshuwaa yarshshiyoogan tanaara maachchaa maacettida xoossaa asata taakko shiishshite &quot; yaagiis .
xoossay barkka pirddiyaagaa gidiyo gishshawu , saloti a xillotettaa yootoosona .
&quot; ta asawu , siya ! taani neeyyo yootays . israa7eela asawu , taani ne bolli markkattays . taani xoossaa , ne xoossaa .
ne yarshshuwaa gishshawunne neeni ubbaton shiishshiyo xuuggiyo yarshshuwaa gishshawu , taani nena walassikke .
hegaadankka , ne dirssaappe korimata , woykko ne birddiyaappe deeshshata ekkanawu koyikke .
ayssi giikko , bazzon de7iya do7ati ubbati taageeta; sha7u keraa bollan de7iya mehetikka taageeta .
taani xoqqa deriyan de7iya kafota ubbaa erays; dembban de7iya meretettati taageeta .
&quot; tana namisiyaakkonne , taani neeyyo yootikke: ayssi giikko , sa7aynne sa7an kumidabay ubbay taagaa .
taani korimatu ashuwaa miyanaayyee ? woykko deeshshatu suuttaa uyiyanaayyee ?
hegaa gishshawu , xoossaassi neeni immiyo yarshshoy galata gido; ubbaappe xoqqiya xoossaassi ne shiiquwaa gatta .
yaatada , metuwaa gallassi tana xeesa . taani nena ashshana; neenikka tana bonchchana &quot; yaagees .
shin xoossay iita asa hagaadan yaagees; &quot; ta higgiyaa neeni zaara zaarada ayssi yootay ? woykko ta maachchaa ne doonan aybissi haasayay ?
neeni ta timirttiyaa ixxoohoo; ta qaalaakka haytta bollaara aattoohoo .
neeni kaysuwaa be7ido wode , aara dabbotadasa; shaaramuxiyaageetu maabaran geladasa .
&quot; neeni ne doonaa iitabaa haasayanawu birshsha yeddaasa . ne inxxarssaykka wordduwaa haasayaa meezetiis .
ne uttidosan ne ishaa iissada haasayaasa; ne aayee na7aa zigiraasa .
neeni hagaa ubbaa oottiyo wode , taani co77u giido gishshawu , tanakka ne mala gaada qoppadasa . shin ha77i taani nena walassaysinne ne balaa ne sinttan qoodays .
&quot; inttenoo , xoossaa dogiyaageetoo , hagaa akeekite . hegee xayikko , taani inttena mentterettana; he wode inttena ashshiyaabi baawa .
taayyo galataa immiya asi tana bonchchees . ba ogiyaa sittissiya asa taani xoossaa atotettaa bessana &quot; yaagees .
abeet xoossawu , aggenna ne siiquwaadan tana maara; ne qaretaa daruwaadan ta mooruwaa qucca .
ta iitatettaappe tana mule meecca; ta nagaraappe tana geeshsha .
ayssi giikko , ta mooruwaa taani erays; ta nagaray ubbatoo ta sinttaana .
taani nena , ne xalaalaa naaqqadis; ne ayfiyaa sinttan iitabaa oottaas . hegaa gishshawu , haasayayddakka neeni likke; pirddayddakka neeni xillo .
taani yelettoosappekka tumu nagaranchcha; ta aayee uluwan biron attiyo wodeesappe doommadakka taani nagaranchcha .
hekko neeni wozana giddo tumatettaa amottaasa; hegaa gishshawu , ne aadhdhida eratettaa tana tamaarissa .
hiisoophphe giyo bonccuwan neeni tana geeshsha; taani geeyana . tana meecca; taani shachchaappe aadhdhada booxxana .
neeni tana ufayssaanne hashshu giyoobaa sissa; neeni tana mentterettidabaa gidikkokka , zaarada ufayssa .
ta nagaraappe ne sinttaa wora zaara; ta iitatettaa ubbaa qucca .
abeet xoossawu , geeshsha wozanaa ta giddon medhdha; ammanettiya ayyaanaa ta giddon ooraxissa .
tana ne sinttaappe oloppa; ne geeshsha ayyaanaa taappe ekkoppa .
ne atotettaa ufayssaa taayyo zaarada imma; taani neeyyo eeno gaada azazettanaadan , tana zemppissa .
he wode taani mooranchchata ne ogiyaa tamaarissana; he nagaranchchatinne neekko simmana .
abeet xoossawu , tana ashshiya xoossawu , suuttaa gussido nagaraappe tana ashsha; he wode ta inxxarssay ne xillotettaabaa yexxana .
abeet godawu , ta doonaa dooya; yaatikko , ta inxxarssay ne galataa awaajjana .
neeni yarshshuwan ufayttakka . taani neeyyo xuuggiyo yarshshuwaa yarshshiyaakkokka , neeni ufayttakka .
xoossaayyo yarshshiyo yarshshoy meqqida wozanaa; abeet xoossawu , &quot; nagara oottennan aggarkkinaashsha &quot; giya , meqqida wozanaa neeni karakka .
abeet xoossawu , ne dosan xiyooneyyo keha; yerusalaame gimbbeta gimbba .
he wode xillo yarshshuwan , xuuggiyo yarshshuwaaninne mehiyaa ashuwaa wurssi xuuggiyo yarshshuwan neeni ufayttana . qassi korimati ne yarshshiyoosan yarshshettana .
nenoo , wolqqaama bitaniyawu , xoossaa asatu bolli iitabaa oottiyoogan , gallassa ubban ayssi ceeqettay ?
nenoo , worddobaa haniyaagoo , neeni harata xayssanawu maqettaasa . ne inxxarssay qara magilaalaa mala .
neeni lo77uwaappe iitaa siiqaasa; qassi tumaa haasayiyoogaappe wordduwaa haasayiyoogaa dosaasa .
nenoo , worddanchchawu , neeni bochchiya qaalaa ubbaa siiqaasa .
shin xoossay nena merinawu xayssana . i nena diippananne ne keettaappe dafidi kessana; i nena paxa de7iyaageetu giddoppe xoqollana .
xilloti hagaa be7idi yayyana . eti hagaadan yaagidi , ne bolli miiccana;
&quot; xoossaa baayyo qato oottibeenna , ba duretettaa daruwan ammanettida , iita oosuwan minnida bitaniyaa hagaa be7ite ! &quot; yaagana .
shin taani xoossaa keettan aaciya wogaraa mala . aggenna a siiquwan taani meri merinawu ammanettays .
neeni oottido gishshawu , taani nena merinawu galatays . taani xoossaa asatu sinttan neeni keha gidiyoogaa yootana .
eeyyati bantta wozanan , &quot; xoossay baawa &quot; yaagoosona . eta de7oy moorettiis . eti pala sheneyiyaabaa oottoosona; lo77iyaabaa oottiya asi baawa .
xoossaa koyiya eranchchati de7iyaakkonne be7anawu , goday saluwaappe duge asaa xeellees .
eti ubbaykka xoossaappe haakkidosona; ubbaykka issippe tunidosona . lo77iyaabaa oottiya asi baawa; haray atto issoynne baawa .
xoossay , &quot; hageeti ta asaa bonqqi miidi de7iya iita asati tumu aynne erokkonaa ? eti tana woossokkona &quot; yaagees .
eti kase dagammi erennaagaa keenaa dagammana . ayssi giikko , xoossay ba asaa morkkiyaageetu meqettaa laalana . xoossay eta karido gishshawu , eti yeellatana .
israa7eelayyo atotettay xiyooneppe yeerennee ! xoossay ba asaa omooduwaa zaariyo wode , yaaqooba zareti ufayttana; israa7eela asay ufayssawu poccu gaana .
abeet xoossawu , ne sunttan tana ashsha; ne wolqqan tana shatintta .
abeet xoossawu , ta woosaa siya; ta doonaa haasayaa ezgga .
otoranchchati ta bolli denddoosona; daganttiya asati tana woranawu koyoosona . eti xoossaa wudokkona .
hekko xoossay tana maaddiyaagaa; goday tana zemppissiyaagaa .
abeet xoossawu , ta morkketussi eta iitatettaa zaara . neeni ammanettiyaagaa gidiyoogaadan eta xayssa .
abeet godawu , taani ta dosan neeyyo yarshshana; neeni keha gidiyo gishshawu , taani ne sunttaa galatana .
ayssi giikko , neeni tana ta meto ubbaappe ashshadasa; ta morkketi xoonettiyoogaa ta ayfiyan be7aas .
abeet xoossawu , ta woosaa siya; ta watiwatuwaa ay metoo gooppa .
ezgga; ta woosaa siya; ta qofay tana wayssin , taani shabbarettaas .
hegeenne , ta morkketu cenggurssaappenne iitatu naaquwaappe denddidaagaana . eti ta bolli meto ehoosonanne bantta yiilluwan tana morkkoosona .
ta wozana ayfiyan diddiqees; hayquwaa hirggay tana maashissiis .
tana yashshaynne kokkorssay oyqqiis; dagamay tana worirggiis .
taani , &quot; taayyo haraphphiyaadan qefee de7eerenneeshsha . yaaniyaakko taani paallada baada shemppana shin;
taani haakkada baana shin; bazzon aqana shin .
taani gotiyaappenne uushuwaappe attiyoosaa eesotada gakkana shin &quot; yaagaas .
abeet godawu , taani katamaa giddon ooshshaanne waretaa be7ido gishshawu , iitatu haasayaa balbbuqa .
iitati gallassinne qammi katamaa gimbbiyaa yuuyoosona; iitatettaynne kobay katamaa giddon de7ees .
bashshay a giddon de7ees; naaqoykka cimoykka a gutaraappe shaahettenna .
tana cayiyaagee ta morkkiyaa gidenna; gidiyaakko taani danddayana . ta bolli ceeqettiyaagee tana ixxiyaagaa gidenna; gidiyaakko taani appe qosettana .
shin hagaa ubbaa oottiyaagee nena , ta laggiyaa , ta dabbuwaanne ta siiquwaa .
nuuni issoy issuwaara ulobaa haasayida; nuuni issippe xoossaa keettan goynnida .
ta morkketi wodee gakkennan hayqqona; eti paxa moogettona . ayssi giikko , iitatettay eta giddooninne eti de7iyoosan de7ees .
shin taani godaa xoossaa xeesays; i tana ashshees .
maallado , gallassinne omarssi taani waassananne ta metuwaa ayyo yootana; yootin i tabaa siyana .
daroti tana morkkikkokka , i tana olaa tooraappe ashshees .
beniisappe kawotaa araatan uttida xoossay , bantta ogiyaa laammennaageetubaanne baayyo yayyennaageetubaa siyidi , i eta kawushshana .
ta laggee ba dabbotu bolli ba kushiyaa yeddiis; etaara maacettido maachchaa koliis .
a haasayay oyssaappekka aadhdhida shugo; shin ba wozanan morkkiis . a qaalati zaytiyaappekka aadhdhidi woppissidosona; shin qara bisuwaadan qanxxidosona .
ne toohuwaa xoossan wotta; i nena zemppissana . xoossay awudenne xilloti shabbarettanaadan oottenna .
shin abeet xoossawu , neeni iita asata ciimma ollan duge olana . suuttaa gussiyaageetinne cimmiyaageeti bantta daana layttawu baggaanne de7okkona; shin taani nenan ammanettana .
abeet xoossawu , asati tana yedhdhiyo gishshawunne gallassa ubbankka ta morkketi tana qohido gishshawu , taayyo qaretta .
ta morkketi gallassa ubban tana yedhdhoosona; daroti otoruwan tana oloosona .
taani yayyido wode , nenan ammanettays .
taani xoossan ammanettays; taani a qaalaa galatiyo xoossan ammanettaysinne yayyikke . asi tana ay oottanee ?
gallassa ubban ta morkketi taayyo meto medhdhoosona; eti ubbaton taayyo iitabaa qoppoosona .
eti ta bolli maqettoosona; zuggidi wochchoosonanne ta ogiyaa naagoosona; tana woranawu koyoosona .
eta iitatettaa gishshawu , eta yeddoppa; ne hanqquwan he asata ziqqi ootta .
neeni ta metoy woysaakko qoodadasa . taani woysu afuttaa tigidaakko , neeni eraasa . eti ne mazggafan de7okkonaa ?
taani nena xeesiyo wode , ta morkketi guyye simmana . xoossay ta bagga gidiyoogaa taani erays .
taani a qaalaa galatiyo xoossan , taani a qaalaa galatiyo godan ,
taani he xoossan ammanettays; yayyikke . asi tana ay oottannee ?
abeet xoossawu , taani neessi shiiqettidobaa oottana; hegaa galataa yarshshuwaa taani neeyyo immana .
ayssi giikko , neeni tana hayquwaappe , ta tohuwaa kunddettaappe ashshadasa . hegaa gishshawu , i paxa de7iyaageetu bollan poo7issiyo poo7uwan xoossaa sinttan taani hemettays .
tana maara; abeet xoossawu , tana maara; taani neekko baqatays . taani bashshay aadhdhana gakkanaassi , ne qefiyaa giddo baqatada attays .
taani ubbaappe xoqqiya xoossaassi , taassi ubbabaa oottiya xoossaassi waassays .
xoossay saluwaappe kiittidi , tana ashshana; tana yedhdhiyaageeta kawushshana; xoossay aggenna ba siiquwaanne ba tumatettaa taayyo kiittana .
taani ta morkketu giddon , asaa dafidi miya gaammo malatu giddon de7ays . eta achchay tooraanne wonddafiyaa zubbiyaa mala; eta inxxarssay qara biso mala .
abeet xoossawu , neeni salotuppe bollaara xoqqu xoqqu ga; ne bonchchoy sa7a ubbaa bollaara de7o .
eti ta gediyaassi piriyaa wottidosona; taani metootada hokkaas . eti ta ogiyan ollaa bookkidosona; shin he ollan banttawu kunddidosona .
ta wozanay minnidi de7ees; abeet xoossawu , ta wozanay minnidi de7ees . taani neeyyo yexxananne nena sabbana .
tanooshsho , beegotta ! diittawunne maazinqqiyawu , beegottite ! taanikka maallado guuraara beegottana .
abeet godawu , taani nena asaa giddon galatana; qassi kawotettaa giddon nena sabbana .
ayssi giikko , aggenna ne siiqoy gita; salota gakkiis . ne tumatettaykka bolla shaaradan xoqqees .
abeet xoossawu , salotuppe bollaara xoqqu xoqqu ga ! ne bonchchoy sa7a ubbaa bolli gido .
inttenoo deriyaa haariyaageetoo , tumaappe likke haasayeetii ? asa ubbaa giddon xilluwaa pirdeetii ?
chii , intte wozanan iitabaa halchcheeta; biittan intte kushee makkalabaa oottiis .
iita asi aayee uluwaappe doommidi halees; yelettido gallassaappe doommidi , mooreesinne wordduwaa haasayees .
eti shooshshaadan yiishshaara de7oosona;
eti wolqqaama eeqanchchay daadumattiyoogaa siyennaadan , ba hayttaa tucciya tulle hasuwaa mala .
abeet xoossawu , eta achchaa eta gappata giddon mentta; abeet godawu , gaammotu kasilaa xukka .
eti goggi xayiya haattaadan xayona . eti bantta wonddafiyaa dukkiyo wode , zubbiyaa xeeran caddiya ayfee xayo .
eti maashidi saasso kiyiya xaadhdhiyaadan hanona; aayee uluwaappe boshettidi yelettida , poo7uwaa be7enna na7adan hanona .
eti aguntta gididi daayanaappe kase , eti biron puutiyan de7ishin , i eta ba hanqquwan xayssana .
haluwaa kessiyoogaa be7iyo wode , xilloti ufayttana . iitatu suuttan bantta tohuwaa meecettana .
he wode asay , &quot; tumakka xillotussi woytoy de7ees; tumakka sa7aa bolli pirddiya xoossi de7ees &quot; yaagana .
abeet ta xoossawu , ta morkketuppe tana ashsha; ta bolli denddiyaageetuppe tana naaga .
iita oottiyaageetuppe tana ashsha ekka; suuttaa gussiya asatuppe tana ashsha .
abeet godawu , eti tana woranawu zuggidi naagiyoogaa be7a ! he wolqqaama iita asati ta bolli yaa7oosona . abeet godawu , ta mooruwaa gishshawu woykko ta nagaraa gishshawu gidenna .
eti tana olanawu wottaa jaamiyoogee , ta balaa gishshaassa gidenna . beegotta , taakko haa yaada be7a .
abeet ubbaappe wolqqaama godawu xoossawu , israa7eela xoossawu , kawotettata ubbaa pirddanawu beegotta; makkalaa oottiyaageeta maaroppa .
eti omarssan simmoosona; kanatudan bocciiddi , katama giddon yuuyoosona .
hekko , eti bantta doonan haasayidi salokkona; eta inxxarssay bisuwaa mala . eti biron , &quot; ooninne siyenna &quot; giidi qoppoosona .
shin abeet godawu , neeni eta bolli miiccaasa; kawotettatu ubbaa bolli qilliiccaasa .
xoossawu , neeni taayyo qosetta attiyo soho gidiyo gishshawu , taani ne wolqqan ammanettays .
ta xoossay aggenna ba siiquwan taakko yaana; ta xoossay ta morkketa xooniyoogaa i tana bessana .
ta asati balirggenna mala , neeni eta woroppa . abeet godawu , nu gonddalliyawu , ne wolqqan eta toylayada ongga .
eti bantta doonaa nagaraa gishshawunne bantta inxxarssaa qaalaa gishshawu , bantta otoruwan oyqqettona . eta qanggettaa gishshawunne eti haasayiyo wordduwaa gishshawu ,
ne hanqquwan eta xayssa . xoossay yaaqooba zareta haariyoogaanne sa7aa gaxaa gakkanaassi de7iya biittaa haariyoogaa asay erana mala , eta mulekka attennaadan xayssa .
ta morkketi omarssan simmoosona; kanatudan bocciiddi , katamaa giddon yuuyoosona .
eti miyoobaa hasanawu toylattoosona; kallana xayikko zuuzummoosona .
shin taani ne wolqqaa sabbana; maallado aggenna ne siiquwaabaa yexxana . ayssi giikko , neeni taayyo ta waayiyaa gallassi , taani baqata attiyoosaanne qosetta attiyoosaa gidadasa .
abeet taassi wolqqa gidida xoossawu , taani nena sabbana . ayssi giikko , taani qosetta attiyo sohoynne aggenna siiquwaa tana bessiya xoossay nena .
abeet xoossawu , neeni nuna aggadasa; nu miixaa menttadasa . neeni nuna hanqqettadasa; shin ha77i nuukko simma .
neeni biittaa qaattadasanne za7issadasa; biittay kokkoriyo gishshawu , neeni a za77uwaa bara .
neeni ne asaa metuwaa bessadasa; neeni nuna ganddigaarissiya woyniyaa ushshadasa .
neeyyo yayyiyaageeti bantta morkkiyaa wonddafiyaappe attana mala , malaataa immadasa .
neeni siiqiyoogeeti attana mala , ne ushachcha kushiyan nuna ashsha; neeni nuussi alla .
xoossay ba geeshsha sohuwan hagaadan yaagiis; &quot; taani xoonada sekeema biittaa shaakkana; qassi sukkota dilbbaa likkana .
gala7aadee taagaa; minaaseekka taassa; efireemi ta huuphiyaa ashshiya qophe; yihuday ta kawotaa xam77aa .
moo7aabi taani meecettiyo kuyxaaro; eedoomi taagaa gidiyoogaa erissanawu ta caammaa a bolli wottays; taani pilisxxeema xoonada gereerays &quot; yaagiis .
gimbbettida katamaakko , tana oonee efaanay ? eedooma gakkanaassi tana oonee kaalettanay ?
abeet xoossawu , nuna aggiday nena gidikkii ? abeet xoossawu , neeni nu tooranchchatuura olawu kiyakka .
asa maadoy pattenna gishshawu , morkkiyaara olettanawu neeni nuna maadda .
xoossaa wolqqan nu morkketa nuuni xoonana; nu morkketa yedhdhanay a .
abeet xoossawu , neeni ta waasuwaa siya; ta woosaa ezgga .
taani ta sooppe kiyada haaho sohuwan de7ishin , ta wozanay taahido wode , taani nena xeesays . taappe xoqqiya zaallaakko , tana kaaletta .
ayssi giikko , neeni taayyo qatonne taani ta morkketuppe naagettiyo mino miixaa .
taani ne dunkkaaniyan merinaayyo de7arkkinaa ! taani ne qefiyaa haphaa giddon saro attarkkinaa !
abeet xoossawu , neeni ta shiiquwaa siyadasa . ne sunttaa yayyiyaageeti laattiyo laataa taayyo immadasa .
kawuwaa bariyaa adussa; i yeletaappe yeletaa gakkanaassi de7o .
i xoossaa sinttan merinawu kawoto; aggenna ne siiquwaaninne ne tumatettan neeni a naaga .
yaatiyaabaa gidikko , taani ta shiiquwaa gallassi gallassi gattaydda , ne sunttaa ubbaton sabbana .
xoossaa xalaalan taani shemppuwaa demmaas; ta atotettay appe yees .
a xalaalay ta wogga zaallaanne tana ashshiyaagaa; i taani qosetta attiyo soho gidiyo gishshawu , mulekka yeeqikke .
woddiya godanne qaaxxiya dirssanne milatiya asa woranawu , intte awude gakkanaassi dendduuteetii ?
eti a bonchcho sohuwaappe a wottanaagaa xalaalaa koyoosona; eti wordduwan ufayttoosona . bantta doonan anjjoosona; shin bantta wozanan qanggoosona .
xoossaa xalaalan taani shemppuwaa demmaas; taani ufayssan naagiyoogee appe yees .
a xalaalay ta wogga zaallaanne tana ashshiyaagaa; i taani qosetta attiyo soho gidiyo gishshawu , mulekka yeeqikke .
ta atotettaynne ta bonchchoy xoossaana; i ta mino zaallaanne ta qatuwaa .
asawu , xoossan ubba wode ammanettite; i nuuyyo qato gidiyo gishshawu , intte metuwaa ayyo yootite .
asi ubbi issiton shemppiyo carkko mala; xoqqin ziqqin , asi hada . meezaanan wottinkka eti aynne deexxokkona; eti issiton shemppiyo carkkoppekka kawuyyoosona .
makkalan ammanettoppite; bonqqi shiishshidi duretanawu halchchoppite . intte duretettay darikkokka , intte wozanaa a bolli wottoppite .
xoossay hagaadan giyoogaa taani zaara zaarada siyaas; &quot; wolqqay xoossaassa .
aggenna siiqoy xoossaabaa &quot; yaagiis . abeet godawu , neeni asa ubbaassi a oosuwaadan oosuwaadan qanxxana .
abeet xoossawu , neeni ta xoossaa; ta wozanay nena laamotees; ta ashoykka nena amottees . mela , qa77enne haatti baynna biittaadan ta kumetta asatettay nena saamettees .
taani nena geeshsha sohuwan be7arkkinaa; ne wolqqaakka ne bonchchuwaakka tana bessa .
aggenna ne siiqoy de7uwaappe lo77iyo gishshawu , ta inxxarssay nena bonchchana .
ta de7uwaa layttan taani nena galatana; ta kushiyaa miccada , taani nena woossana .
asi oyssa qumaa kalliyoogaadan , taani nena kallana . taani ta inxxarssan ufayssaa yettan nena galatana .
taani ta hiixan nena hassayays; qamma ubban nebaa qoppays;
ayssi giikko , neeni tana maaddidaagaa . taani ne qefiyaa kuwan uttada , ufayssawu yexxays .
taani ne mati shiiqa uttays; ne ushachcha kushee tana oyqqidi naagees .
shin tana worana koyiyaageeti biitta garssa ciimma sohuwan moogettana .
eti bisuwawu aadhdhidi immettana; eti godare kaho gidana .
shin kawoy xoossan ufayttana . xoossaa sunttan caaqqiya ubbay a galatana; shin wordduwaa haasayiyaageetu doonay gorddettana .
abeet xoossawu , taani maganniyo maganaa neeni siya . taani ta morkketussi yayyaas; tana ashsha .
palatu maqquwaappenne iitaa oottiyaageetu yaa7aappe tana gentta .
eti bantta inxxarssaa bisodan leefidosona; qassi marzze qaalata wonddafiyaa zubbiyaadan dukkanawu giigissidosona .
eti qosettidi , bantta wonddafiyaa xillo asa bolli dafoosona; akeeki baynnan dukkoosona; eti yayyokkona .
eti bantta iita maqquwaassi issoy issuwaa minttettoosona; bantta piriyaa qottiyoosaa zorettoosona . eti , &quot; a ooni be7anee ? &quot; yaagoosona .
eti iitabaa maqettiiddi , &quot; nuuni lo77o maqqo maqettida &quot; yaagoosona . hegeenne , asassi wozanaynne kahay ciimma gidiyoogaa bessees .
shin xoossay eta ba wonddafiyan dukkana; eti akeekennan masunxxana .
eta maqquwaa gishshawu , i eta xayssana; eta be7iya ubbay huuphiyaa qaattana .
he wode asay ubbay xoossaassi yayyana; a oosuwaabaa yootananne zaari zaaridi qoppana .
xilloti godan ufayttonanne akko baqatidi attona; wozanaa suureti ubbay galatona .
abeet xoossawu , xiyoonen neeyyo galatay bessees; nuuni neeyyo shiiqettidobaakka gattana .
abeet woosaa siyiyaagoo , asay ubbay neekko yaana .
nu nagaray nuna muukkido wode , neeni nu mooruwaa atto gaadasa .
neeni dooridonne ne shilootan uttanawu mataa shiishshiyo asi anjjettidaagaa . nuuni ne son , ne geeshsha beeta maqidasiyan de7iya lo77oban kumida .
abeet nuna ashshiya xoossawu , garamissiya ne xillo oosuwan neeni nuuyyo allaasa . sa7aa gaxaappe gaxaa gakkanaassi , haaho abbatuppekka hefinttan de7iya asa ubbawu ammanettiyaagee nena .
neeni nena wolqqaa gixissada; gita dereta ne minotettan essadasa .
neeni abbaa wocamaanne beetaa gunttaa sirphphi oottaasa; qassi deree denddiyo denttaa irxxissaasa .
hegaadan neeni oottido malaataa gishshawu , sa7aa gaxaa gakkanaassi de7iya asay ubbay neeyyo , &quot; hoola ! &quot; gees . mokkiyoosaappe wulliyoosaa gakkanaassi de7iya asa ubbaa ufaysadasa .
neeni biittaa naagada haattaa ushshaasa; yaatada daro dureyaasa . asaayyo kattay mokkana mala , xoossaa shaafay haattay kumidoogaa; hegaadan oottada neeni giigissadasa .
phakkiliyaa worana malanne gagaraa shugissana mala , neeni yafaran haattaa kunttaasa; kunttada kattay mokkana mala anjjaasa .
layttaa kalo laytta oottaasa; neeni aadhdhiyoosay ubbay kumi goggees .
neeni bazzuwaa mehiyan kunttaasa; keratakka ufayssaa gixissaasa .
neeni hentta gadiyaa wudiyaa mayzzaasa; dilbba biittaakka kattaa kunttaasa . eti ufayssawu hombbocoosonanne yexxoosona .
sa7an de7iya asa ubbawu , intte qaalaa xoqqissidi , ufayssan xoossaa galatite .
&quot; xoossaa sunttay bonchchetto ! &quot; giidi yexxite; bonchcho galataa ayyo immite .
xoossaayyo hagaadan yaagite; &quot; ne oosoti ayba garamissiyaabee ! ne wolqqay darido gishshawu , ne morkketi yashshawu ne sinttan gulbbatoosona .
sa7an de7iya ubbati neeyyo goynnoosona; nena sabboosona; ne sunttaayyo galataa yexxoosona &quot; yaagite .
haayite; xoossay oottidobaa be7ite; i asaa giddon garamissiya oosuwaa oottiis .
i abbaa haattaa melissiis; qassi beni nu aawati shaafaara bantta tohuwan hemettidi pinnidosona . hegan i oottidoban nuuni ufayttida .
i ba wolqqan merinaayyo haarees . kawotettata ba ayfiyan xeellees; hegaa gishshawu , makkaliyaageeti a bolli denddoppona .
asatoo , nu xoossaa galatite; intte a galatiyo galatay siyetto .
i nuna paxa wottiis; nuuni kunddennaadaaninne naagiis .
abeet xoossawu , neeni nuna qoradasa; biraa geeshshanawu seerissiyoogaadan nuna paaccadasa .
neeni nuna piriyan gelissadasa . nu zokkuwankka deexobaa toossadasa .
morkketi nu huuphiyaara togganaadan oottadasa . nuuni haatta giddooranne tama giddoora kanttida; shin ha77i nuna ishaliyoosaa ehaadasa .
taani xuuggiyo yarshshuwaara ne keettaa gelada , ta shiiquwaa neeyyo gattana .
taani metootido wode ta doonan shiiqettido shiiquwaa , ta inxxarssaappe kiyidaagaa , taani gattana .
taani neeyyo xuuggidi yarshshiyo dorssa orggeta shiishshana . korima booratanne deeshsha orggeta neeyyo yarshshana; he yarshshotu cuway saluwaa gakkana .
inttenoo , xoossaassi yayyiyaageetoo , ubbati haa yiidi , siyite . xoossay taassi oottidobaa taani inttessi yootana .
ta qaalaa xoqqu oottada taani xoossaa woossaas; ta inxxarssan ayyo galataa shiishshaas .
taani ta wozanan nagaraa genttidaakko , goday taayyo siyenna .
shin xoossay tumuppe taayyo siyiis; ta woosaanne ezggiis .
xoossay ta woosaa ixxibeenna gishshawu , qassi aggenna ba siiquwaa taayyo diggibeenna gishshawu , galatetto .
xoossay nuuyyo qarettonne nuna anjjo; ba som77uwaa nu bollan poo7isso .
ne ogeti ha sa7aa bollan , ne ashshiya wolqqaykka kawotettatu ubbaa gidduwan erettona .
abeet xoossawu , asay nena galato; asay ubbay nena galato .
kawotettati ubbay , &quot; hashshu ! &quot; giidi , ufayssawu yexxona . ayssi giikko , neeni asaa xillotettan pirddaasa; qassi sa7an de7iya kawotettata kaalettaasa .
abeet xoossawu , asay nena galato; asay ubbay nena galato .
biittay kattaa mokkiis; xoossay , nu xoossay nuna anjjiis .
xoossay nuna anjjiis . sa7aa gaxaa gakkanaassi de7iya asay ubbay ayyo yayyo .
xoossay denddo; a morkketi laalettona . a ixxiyaageeti a sinttaappe baqatona .
cuway carkkuwan suragettiyoogaadan neeni eta goodda . eessaa muqaadday taman seeriyoogaadan , iitati xoossaa sinttappe xayona .
shin xilloti hashshu goona; xoossaa sinttan ufayttona; ufayssan ililona .
xoossaassi yexxite; a sunttaa sabbite . shaaraa toggiyaagaayyo ogiyaa kessite; a sunttay godaa; a sinttan ufayttite .
xoossay ba de7iyo geeshsha sohuwan , aawi baynna naatussi aawa; qassi azinay hayqqido maccaasata naagiyaagaa .
xoossay barkka de7iyaageetussi keetta asaa immees . qasho keettan de7iyaageeta birshshidi , eta ufayssan wottees . shin makkalanchchati melida biittan de7oosona .
abeet xoossawu , neeni ne asaa kaalettido wode , neeni etaara mela bazzuwaa kanttido wode ,
siinaa deriyan qonccida xoossaa sinttan , israa7eela xoossaa sinttan biittay qaaxxiis; saloti iraa duge tigi bayidosona .
abeet xoossawu , neeni iraa darissada bukissadasa; qa77ettida biittaa zaarada ooraxissadasa .
ne asaynne yan uttiis . abeet xoossawu , ne kehatettan hiyyeesatussi koshshiyaabaa giigissada immadasa .
goday kiitaa kiittiis; he kiitaa efiida maccaasati daro .
eti yaagidosona; &quot; morkke kawotinne eta tooranchchati baqataa shaaridosona; son attida maccaasati omooduwaa shaakkidosona .
phooliya worqqa qefiyaara de7iya , biraappe merettida haraphphiyaa misiliyaa omoodoy , dorssaa birddiyaa giddon aqiyaageetakka gakkiis &quot; yaagidosona .
ubbaa danddayiya xoossay kawota laalido wode , xalmmoona deriyaa bolli shachchaa bukissiis .
baasaane dereti wogga gita dereta; baasaane dereti daro xeerati de7iyoogeeta .
daro xeerati de7iyo deretoo , xoossay baassa oottanawu doorido deriyaa intte ayssi qanaatidi xeelleetii ? goday an merinawu de7ana .
xoossaa olaa paraa gaareti tammu sha7aaninne sha7u sha7an qoodettiyaageeta; goday siinaa deriyaappe ba geeshsha sohuwaa yiis .
omoodettida darota ekkidi , i pude xoqqaa kiyiis . asaappe , haray atto makkalanchcha asaappekka imuwaa ekkiis . goday xoossay yan de7ana .
hachchi hachchi nu toohuwaa tookkiya goday galatetto; xoossay nuna ashshiyaagaa .
ee , nu xoossay nuna ashshiya xoossaattennee ! hayquwaappe attiyoy ubbaa haariya goday ashshiina .
xoossay tumaappe bari morkketu guuggiyaa kinchchana; nagaraa ogiyan hemettiya goofaranchchatu huuphiyaa menttana .
goday yaagiis; &quot; taani intte morkketa baasaaneppe zaarada ehaana; taani eta ciimma abbaa giddoppe kessada guyye ehaana .
hegeenne , neeni ne morkketu suuttaa giddoora colbbaya yedhdhaydda hemettanaassanne ne kanatikka morkkiyaa suuttaappe bantta gishshaa inxxarssan laaccanaassa &quot; yaagiis .
abeet xoossawu , ne salppee , ta xoossaa ta kawuwaa salppee , beeta maqidasiyaa geliyo wode ubbawu beettees .
yexxiyaageeti sinttaana; diixxiyaageeti guyyeena; qassi cachcha karaabiyaa baqqiya geela7oti gidduwaana .
eti , &quot; xoossaa kunttida yaa7an galatite; inttenoo , israa7eela zerettatoo , godaa galatite &quot; yaagoosona .
he salppiyan ubbaappe kaalotiya biniyaama zareti koyro beettoosona . kaallidi yihudaa halaqati bantta citaara de7oosona; wurssettan zaabiloona halaqatinne nifttaaleema halaqati beettoosona .
abeet xoossawu , ne wolqqaa qonccissa . abeet nuussi oottida xoossawu , ne minotettaa bessa .
hegaa gishshawu , yerusalaamen de7iya ne beeta maqidasiyaa kawoti yiidi , neeyyo imuwaa immana .
do7aadan maqqaa giddon de7iya gibxxe asata neeni seera . booratunne maratu wudiyaa milatiya kawotettata neeni godata . eti gulbbatidi , bantta biraa neeyyo immana gakkanaassi , neeni eta seera . olettanawu yeemottiya asata laala .
kiitettida halaqati gibxxeppe yaana; toophphiyaa bari kushiyaa eesuwan xoossaakko miccana .
inttenoo , sa7aa kawotettatoo , xoossaassi yexxite; salotan , beni salotan toggiya godaa sabbite .
siyite ! i ba cenggurssaa , ba wolqqaama gunttaa kiittees .
xoossaa wolqqaabaa awaajjite; a anggay israa7eela bollaana; a wolqqaykka saluwaana .
xoossay ba beeta maqidasiyan , &quot; hoola ! &quot; giissiyaagaa . israa7eela xoossay ba asawu minotaanne wolqqaa immees . xoossay galatetto .
abeet xoossawu , tana ashsha; ayssi giikko , haattay taayyo qooriyaa gakkiis .
tohoy eqqiyoosi baynna liqimisiyan muukettays; ciimma haattaa giddo gelaas; haattaa zulee ta bolli zin77ana hanees .
maadossi waassaydda daafurays; ta qorjjantteekka meliis . ta xoossay allees gaada xeellishin , ta ayfee galjjiis .
tana coo ixxiyaageeti ta huuphiyaa binnaanaappe daro . wordduwan tana morkkiyaageetinne xayssanawu koyiyaageeti daridosona . taani mabeenna miishshaa tana qanxxissoosona .
abeet xoossawu , ta mooruwaa eeyyatettaa neeni eraasa; taani oottido nagaray neeppe qosettenna .
abeet ubbaappe wolqqaama godawu , nena ufayssan naagiyaageeti ta gaasuwan yeellatoppona . abeet israa7eela xoossawu , neekko shiiqiyaageeti ta gaasuwan kawuyyoppona .
taani cashshaa danddayidoogeenne ta som77oy yeellaa maayidoogee ne gishshaassa .
taani ta ishanttussi imatta , qassi ta aayee naatussi allaga gidaas .
taani ne keettawu mishettiyo mishoy tana tamadan xuuggees; nena cayiyaageetu cashshay ta bolli wodhdhiis .
taani xoomada , ta huuphiyaa kawushshidoogee , taayyo cashsha gidiis .
taani kayyo maayuwaa maayido wode , etawu leemisidi odiyoobaa gidaas .
ogiyan yuuyiyaageeti tana qilliiccoosona; mattottiyaageeti tabaa yetta kessoosona .
shin abeet godawu , tana gidikko , taani nena woossays . abeet xoossawu , ne dosiyo wodiyan , aggenna ne siiquwaa daruwan , neeni maaddana giidoogaadan taayyo zaaruwaa imma .
liqimisiyan muukettennaadan tana ashsha . tana ixxiyaageetuppe , ciimma haattatuppe neeni kessa ekka .
haattaa zuliyaa ta bolli zin77issoppa; woykko liqimisiyan tana mitissoppa; woykko duufuwaa doonaa ta bolli gorddissoppa .
abeet godawu , aggenna ne siiquwaa kehatettaadan taayyo zaaruwaa imma . ne qaretaa daruwaadan taakko simma .
taappe ne ashkkaraappe ne som77uwaa genttoppa; taani waayettiyo gishshawu , taayyo eesuwan zaaruwaa imma .
neeni taakko shiiqa; tana woza; ta morkketuppe tana birshsha yedda .
taani cashshaa , yeellaanne kawushshaa ekkidoogaa neeni eraasa . ayssi giikko , ta morkketa ubbaa neeni be7aasa .
cashshay ta wozanaa paxennaadan menttiis; taayyo qarettiyaabaa koyaas . shin issoynne baawa; tana minttettiya asa xeellaas; shin demmabeykke .
taani namisettido wode , taayyo cammiya qumaa aattidosona . taani saamettido wode , taayyo caala woyne eessaa immidosona .
eti miyo masoofee etawu pire gido . eti yarshshuwaa yarshshiiddi miyo gibiray etawu gite gido .
xeellennaadan eta ayfee goozetto; eta gaadiyaa ubbaton kokkorssa .
ne hanqquwaa eta bolli tiga; ne suulo hanqqoy eta yedettidi oyqqo .
eta keettay mela de7o; eta dunkkaaniyan ooninne de7oppo .
ayssi giikko , eti neeni qaxxayidoogeeta yedettoosona; qassi neeni dechchidoogeetu tuggaabaa denttidi haasayoosona .
neeni eta nagaraa bolli eta nagaraa gujjada mazggafa; ne atotettaappe eta aybinne gakkoppo .
eti de7o maxaafaappe qucettona; xillo asaara mazggafettoppona .
taani waayettayddanne tuggataydda de7ays . abeet xoossawu , tana ashshada , saro sohuwan wotta .
taani xoossaa sunttaa yettan galatana; galataa imuwan a gitayana .
hegeenne , booraa yarshshiyoogaappe woykko kacaama korimaa yarshshiyoogaappe aadhdhidi , godaa ufayssana .
naaqettidaageeti tana goday ashshidoogaa be7idi ufayttona . inttenoo xoossaakko shiiqiyaageetoo , intte wozanay minetto .
ayssi giikko , goday hiyyeesatuyyo siyees; qasho keettan de7iya ba asaakka karenna .
saloynne sa7ay , qassi abbaynne a giddon woxxi qaaxxiya ubbati godaa galatona .
ayssi giikko , xoossay xiyoone ashshana; yihudaa katamaa zaaridi keexxana . keexxin a asay yan de7ananne he biittay etassa gidana .
a ashkkaratu naati he biittaa laattana; a sunttaa siiqiyaageeti yan de7ana .
abeet xoossawu , tana ashshanawu eeno ga; abeet godawu , tana maaddanawu eesota .
tana woranawu koyiyaageeti yeellatonanne kawuyyona . taani qohettanaagaa amottiyaageeti , kawuyyidi guyye simmona .
ta bolli , &quot; awu hashshu ! hashshu ! &quot; giidaageeti xoonettido gishshawu yeellatona .
shin nena koyiya ubbati nenan ufayttonanne hashshu goona . qassi ne atotettaa dosiyaageeti ubbati , &quot; xoossay gitato ! &quot; yaagona .
taani hiyyeesanne metootanchcha; abeet xoossawu , eesuwan taakko haaya . tana maaddiyaynne ashshiyay nena; abeet godawu , gam77oppa .
abeet godawu , taani neekko baqatays; awudenne tana yeellayoppa .
ne xillotettan tana wotta ekka; ne hayttaa taakko yeggada , tana ashsha .
neeni taani geemmiyo wogga zaallanne tana ashshiya mino qato gida . ee , neeni ta wogga zaallaanne ta qato .
abeet ta xoossawu , iitatu kushiyaappenne , pala qareti baynna asatu wolqqaappe tana ashsha .
ayssi giikko , abeet ubbaa haariya godawu , neeni taani ufayssan naagiyoogaanne ta yelagatettaa wodiyaappe doommada , taani ammanettiyoogaa gidadasa .
taani yelettiyo wodiyaappe doommada nenan zemppaas; ta aayee uluwaappe wodhdhoosappe doommada neeni tana naagadasa . ubbatonkka ta galatay neessa .
neeni taayyo baqata attiyo wolqqaama soho gidido gishshawu , ta de7oy daro asaayyo leemiso gidiis .
gallassa ubban ta doonay ne galataaninne ne bonchchuwan kumiis .
taani cimido wodiyan tana oloppa; ta wolqqay ixxido wodiyan tana aggoppa .
ayssi giikko , ta morkketi ta bolli haasayoosona , tana woranawu koyiyaageeti issippe shiiqidi maqettoosona .
eti , &quot; xoossay a aggiis; yedettidi a oyqqoos . ayssi giikko , a ashshanay ooninne baawa &quot; yaagoosona .
abeet xoossawu , taappe neeni haakkoppa . abeet ta xoossawu , tana maaddanawu ellella .
tana mootiyaageeti yeellatidi xayona . tana qohanawu koyiyaageeti yeellaanne kawushshaa maayona .
shin tana gidikko , taani ubbaton nena ufayssan naagana . taani gujja gujjada nena galatana .
woysaakko likkiyaa erana xayikkokka , ta doonay gallassa ubban ne xillotettaabaanne ashshiya ne oosuwaabaa yootana .
taani ubbaa haariya godaa wolqqan yaana; yaada ne xalaalay xillo gidiyaagaa awaajjana .
abeet xoossawu , neeni ta yelagatettaappe doommada tana tamaarissadasa . ha77i gakkanaassi taani ne garamissiya oosuwaabaa yootays .
abeet xoossawu , ne wolqqaanne ne minotettaa yiya yeleta ubbaassi yootana gakkanaassi , taani cimada puulummikkokka tana aggoppa .
abeet xoossawu , ne xillotettay bolla saluwaa gakkiis . abeet gitabaa oottida xoossawu , ne mali ooninne baawa .
neeni ta bolli daro metuwaa ehaadasa; gidikkonne , neeni ta de7uwaa zaarada ooraxissana; neeni tana duufuwan gelennaadan naagana .
neeni ta bonchchuwaa kaseegaappe darissana; neeni tana zaarettadakka minttettana .
abeet ta xoossawu , ne tumatettaa gishshawu , taani nena diittan galatana . abeet israa7eela geeshshawu , taani maazinqqiyan nena sabbana .
taani diixxaydda , ufayssawu ta qaalaa xoqqu oottada yexxana; neeni tana ashshido gishshawu , taani nena sabbana .
ta inxxarssay ne xillo oosuwaabaa ubba gallassi yootana; ayssi giikko , tana qohanawu koyiyaageeti yeellatidosonanne kawuyyidosona .
abeet xoossawu , kawoy ne suuretettan pirddanaadan , neeni a tamaarissa; nu kawuwaayyo ne xillotettaa imma .
yaatikko , i ne asawu xillotettan pirddo; naaqettidaageetayyookka suure daannato .
dereti sarotettaa ayfiyaa , keratikka xillotettaa ayfiyaa ne asaayyo ayfona .
he kawoy asaa giddon naaqettidaageetu gishshaa mootetto; hiyyeesata i ashsho; huqqunniyaageeta i mentteretto .
abeet xoossawu , awaynne aginay de7iyo wode ubban , yeletaappe yeletaa gakkanaashin , ne asay neeyyo goynno .
kawoy shooqan bukkiya iraanne gadiyaa kalissiya iraa mala gido .
i de7iyo laytta ubban xillotettay daayo; aginay xayana gakkanaassi sarotettay daro .
abbaappe abbaa gakkanaassi , qassi efiraaxiisa shaafaappe sa7aa gaxaa gakkanaassi i haaro .
bazzo asati ayyo hokkona; a morkketi buhiyaa laaccona .
tarsseesanne haruurotu kawoti ayyo giiraa giirona . arabanne saaba kawoti ayyo imuwaa ehoona .
kawotu ubbay ayyo gulbbatona; kawotettati ubbay ayyo kiitettona .
a xeesiya hiyyeesata , naaqettidaageetanne maaddiyaabi baynnaageeta i ashshees .
hiyyeesatussinne manqqotussi i qarettees; hiyyeesatu shemppuwaa ashshees .
eta naaquwaappenne makkalaappe i wozees . eta suuttay a sinttan al77o .
kawoy shemppo gam77o; araba biittaa worqqay ayyo imetto . paccennan ayyo woosay woosetto; gallassa ubban i anjjetto .
biittan daro kattay mokko; dereti kattan kamettona . biittay liibaanoose deree mokkiyoogaadan kattaa mokko; maatay dembbaa kumiyoogaadan asay katamaa kumo .
kawuwaa sunttay merinawu de7o; away de7ido keesa ubban xeegettiiddi , gam77o . asay ubbay a baggaara anjjettana; kawotettati ubbay a , &quot; ufaytta &quot; yaagidi anjjana .
maalaalissiyaabaa barkka oottiya godaassi , israa7eela xoossaassi galatay gido .
a bonchcho sunttay merinaayyo galatetto; a bonchchoy sa7aa ubbaa kumo . amin77i . amin77i .
isseya na7aa daawita woosay hagan polettiis .
xoossay israa7eelayyo tumuppe lo77o; wozanaa geeshshatuyyo i keha .
shin tana gidikko , ta gedee xubettanawu guuttaa attiis; ta tohoy hallixxanawu matiis .
ayssi giikko , iita asatuyyo sarotettay de7iyoogaa be7ada , he otoranchchata taani qanaataas .
etayyo tuggi baawa . eta bollay payyanne mino .
eti hara asay tuggatiyoogaadan tuggatokkona; eti hara asaagaadan metuwan shocettibookkona .
hegaa gishshawu , eti otoruwaa alleeqodan qooriyan aattoosona; makkalaa afaladan maayoosona .
eta wozanay iitabaa pulttees . eta qofay pala halchchoy kumidoogaa .
eti baceessoosonanne iitabaa haasayoosona; eti bantta otoruwan harata un77ettanawu naassoosona .
eti saluwan de7iya xoossaa bantta doonan cayoosona . sa7an de7iya asaa bollikka bantta inxxarssan otoruwaa haasayoosona .
hari atto , xoossaa asaykka etakko simmana; eti yootiyoobaakka eesuwan ammanana .
eti , &quot; xoossay nubaa aynne erenna; ubbaappe xoqqiya xoossay aynne be7enna &quot; yaagoosona .
simmi iitati hagaa mala; eti ubbatonkka injjetin de7oosona; eti gujji gujji duretoosona .
yaatikko , taani ta wozanaa geeshsha oottidoogeenne taani ta xillotettaa bessanawu ta kushiyaa meecettidoogee tumuppe mela .
gallassa kumettan taani metuwan shocettaas; wonttin wonttin qaxxayettaas .
taani iitatudan , &quot; xoossay erenna &quot; yaagidaakko , taani ne asaayyo ammanettennaagaa gidana shin .
taani ha ubba yohuwaa eranawu qoppiyo wode , taayyo erettenna deexobaa gidiis .
shin taani xoossaa geeshsha sohuwaa gelido wode , iitatu wurssetta qaadaa akeekaas .
eta neeni tumuppe hallixxiya sohuwan utissaasa; neeni eta onggaasanne bashshaasa .
eti akeekennan xayidosona; dagaman issoy attennan mule wuridosona .
issi asi beegottiyo wode , i aymuwan be7idobay dogettiyoogaadan , abeet godawu , neeni denddiyo wode , etabaa ubbaa dogana .
taani yiillotido wodenne ta wozanan mishettido wode ,
aynne akeekennan dammaas; taani ne sinttan miizza mala gidaas .
shin taani ubbatookka nenaara de7ays; ta ushachcha kushiyaa neeni oyqqadasa .
ne zoriyan tana kaalettaasa; hegaappe guyyiyan neeni tana bonchchuwaayyo efaana .
taayyo saluwan neeppe attin , haray ooni de7ii ? taani neeppe attin , sa7an harabaa aybanne amottikke .
ta wolqqaynne ta wozanay daafuranawu danddayees; shin xoossay ta wozanaa minttiyaagaanne merinaayyo tana gakkida saamaa .
neeppe haakkiyaageeti xayana; nena kaddiyaageeta ubbaa neeni wurssana .
shin taassa gidikko , taani xoossaa matan de7iyoogee taayyo lo77o . taani ubbaa haariya godaa taayyo baqata attiyo soho oottaas . hegaa gishshawu , a oosuwaa ubbaa taani yootana .
abeet xoossawu , neeni nuna merinawu ayssi aggadii ? ne hanqqoy ne qooruwan de7iya dorssatu bolli aybissi suullidee ?
neeni beni doorido asaa , neeni neeyyo buzo oottada wozido zareta hassaya . neeni de7ido xiyoone deriyaa qoppa .
ane ne beeta maqidasee laalettido sohuwaa yaada xeella . morkketi an de7iyaabaa ubbaa bashshidosona .
ne morkketi ne beeta maqidasiyaa giddon , &quot; nuuni xoonida &quot; yaagidi gereeridosona . xoonuwaa malaataa yaagidi , bantta banddiraa essidosona .
eti mittaa qanxxanawu bantta kalttaa xoqqu oottidi eqqida asatudan hanidosona .
eti masettida sanqqaa ubbaa bantta kalttaaninne naariqan qeri yeggidosona .
beeta maqidasiyaa taman xuuggidi xayssidosona; neessi goynniyo sohuwaa tunissidosona .
bantta wozanan , &quot; eta nuuni muleera kinchcherettana &quot; yaagidi qoppidosona . israa7eela biittan asi xoossaassi goynniyo soho ubbaa taman xuuggidosona .
he wode malaatay nuussi imettennan ixxiis; hananabaa yootiyaabay issoynne baawa . hagaadan hanidi , woysa wodiyaa de7anaakko , eriya asi nu giddon issoynne baawa .
abeet xoossawu , ne morkketi woysa wodiyaa ne bolli qilliiccanee ? eti ne sunttaa merinaayyo cayanee ?
ne kushiyaa shiishsha ekkada ayssi gam77ay ? ne ushachcha kushiyaa ne qumaashaa giddoppe kessa .
gidikkonne , abeet xoossawu , neeni benippekka nu kawuwaa; neeni nuna daroton ashshadasa .
ne gita wolqqan neeni abbaa shaakkadasa; a giddon de7iya miimminttiyaa huuphiyaa neeni mentterettadasa .
lewaataana giyo miimminttiyaa huuphiyaa menttada , a ashuwaa bazzon de7iya meretatussi quma oottada immidaagee nena .
neeni pulttota dooya yeddadasa; ubbaton goggiya shaafata qassi melissadasa .
gallassay nebaa; qammaykka nebaa; qassi awaanne aginaa eta sohuwan wottidaagee nena .
biittaayyo zawaa wottidaagee balgguwaanne boniyaa oottidaagee nena .
shin abeet godawu , ne morkketi nena waati qilliiccidaakko , qassi eeyya asati ne sunttaa waati cayidaakko hassaya .
nenan ammanettiyaageeta iita morkketussi aattada immoppa . metootanchchata merinaayyo dogoppa .
nu biittan de7iya xuma sohoy ubbay makkalanchchatun kumido gishshawu , neeni nuuyyo maacettido maachchaa qoppa .
naaqettidaageeta yeellayoppa; hiyyeesatinne metootanchchati ne sunttaa galatona .
abeet xoossawu , dendda; ne yohuwaa mootetta . ammanenna asati gallassa ubban ne bolli qilliiccidoogaa hassaya .
ne morkketi ne bolli waassiyo waasuwaanne nena ixxiyaageeti paci baynnan wocamiyo wocamaa dogoppa .
neessi galataa immoos; abeet xoossawu , nena galatoos; &quot; ne sunttay gitaa &quot; giidi awaajjoosinne maalaalissiya ne oosuwaa ubbaa yootoos .
xoossay hagaadan yaagees; &quot; doorada keerido gallassi , suure pirddaa pirddana .
sa7aynne an de7iyaageeti ubbay qaaxxinkka , a mintta essiyaagee tana .
taani otoranchchata , otorettoppite yaagays; iitatakka , intte kaciyaa bessoppite .
intte kaciyaa xoqqissi bessoppite; zaatturidi haasayoppite yaagays &quot; yaagees .
pirdday away mokkiyoosaappe woy wulliyoosaappe woykko deriyaappe woykko bazzoppe yeenna .
shin pirddiyaagee xoossaa; i issuwaa bolli pirddees; issuwaa shatinttees .
xoossaa kushiyan issi wanccay de7ees; he wanccay xoossaa hanqquwaa woyne eessan kumi uttiis . i hegaappe ushshaa tigin , sa7an de7iya iita asati hegaa uyana; eti orccuwaanne ashshennan cinggirishidi uyana .
shin taani yaaqooba xoossaabaa yootananne merinawu a sabbana .
i iita asatu kaciyaa ubbaa menttana , shin xillotu kacee xoqqu xoqqu gaana .
xoossay yihudan erettidaagaa; a sunttay israa7eelan gita .
a dunkkaanee salaameena; i de7iyoosay xiyooneena .
i hegan kolxxiya morkketu wonddafiyaa zubbiyaa , gonddalliyaa , bisuwaanne hara ola miishshata mentterettiis .
abeet xoossawu , ne bonchchoy ay keena gitee ! neeni ne morkketa xoonada deriyaappe simmiyo wode , ne anggay ayba yashshiyaabee !
gooba tooranchchati banttawu de7iyaabaa ubbaa bonqqettiichchidosona . ha77i simmi eti hayqqidosona; etappe issoynne ba kushiyaa denttibeenna .
abeet yaaqooba xoossawu , neeni seerido wode , paraasatinne parati kunddidi , hayqqi aggidosona .
shin abeet xoossawu , neeni yashshaasa ! ne hanqqoy suullido wode , ne sinttan oonee eqqanay ?
neeni pirddaa saluwaappe sissadasa .
neeni sa7an qohettidaageeta ashshanawu pirddaayyo denddido wode , sa7an de7iya asay yayyidi , co77u giis .
asaa hanqqoy darido keenaa neeni galatettaasa . olaappe palahida asati ubbay ne ayyaana gallassata bonchchana .
godaayyo , intte xoossaayyo , shiiqettidoogaa gattite . inttenoo shooro kawotettatoo , yayettanawu bessiyaagaayyo immiyoobaa ehiite .
i halaqatu otoruwaa giishshees; wolqqaama kawotakka i yashissees .
taani xoossaassi magannays; taayyo siyo gaada taani xoossaa woossays .
taani ta metuwaa gallassi godaa koyays . qamman taani shemppennan ta kusheta akko miccays; gidikkonne , taani minettanawu danddayikke .
taani xoossaabaa qoppiyo wode , oolays; taani abaa yereriyo wode , ta shemppoy daafurees .
neeni qamma ubbaa tana xiskkuwaa diggada ayssaasa . taani keehi hirggiyo gishshawu , haasayanawu danddayikke .
taani aadhdhida gallassata qoppays; kase layttatakka hassayays .
taani qofaa sheekkaydda aqays; ta wozanay yererees . taani ta huuphiyaa hagaadan yaagada oychchays;
&quot; xoossay nuna merinawu aggi bayanee ? zaarettidi i nuna keha bessennee ?
a siiqoy attidee ? i giidobay hagaappe sinttanawu sohuwan de7ennee ?
xoossay maariyoogaa dogidee ? ba qaretaakka hanqquwan laammidee ? &quot; yaagada oychchays .
qassikka taani , &quot; tana qohidaagee , ubbaappe xoqqiya xoossaa ushachcha kushee kaseppe hitidoogaa &quot; yaagays .
godawu , ne oosota taani qoppana . ee; neeni beni wode oottido maalaalissiyaabata ubbaa taani hassayana .
ne oottidobaa ubbaa taani zaara zaarada qoppana; ne wolqqaama oosota ubbaa taani yererana .
abeet xoossawu , ne ogee geeshsha; ay xoossinne nu xoossaa mala gita gidenna .
neeni maalaalissiyaabaa oottiya xoossaa . asaa giddon ne wolqqaa qonccissiyaagaa .
ne asaa , yaaqoobanne yooseefa zerettata ne qesiyan ashshadasa .
abeet xoossawu , haattati nena be7idosona; haattati nena be7idi yayyidosona . abbaa ciimmatikka kokkoridosona .
shaarati iraa duge zaaridi tigidosona; daday saluwan guummiis . ne wolqqanttay yan han wolqqammiis .
ne dadaa gunttay gotiyaa giddon kooshimmiis; ne wolqqanttaa phoolettay sa7aa poo7issiis . biittaykka gajigajidi kokkoriis .
neeni abbaa giddoora hemettaasa; ciimma abbaa giddoora kanttaasa; gidikkonne , ne gedee yedhdhido sohoy beettenna .
muusenne aaroona kushiyan neeni ne asaa dorssa wudiyaadan kaalettadasa .
ta asawu , taani inttena tamaarissiyoogaa siyite; ta doonaappe kiyiya qaalaa ezggite .
taani etayyo haasayiyo wode , leemisuwan haasayays;
beniisappe geemmida yohota , nuuni siyidonne erido yohota , qassi nu aawati nuuyyo yootido yohota haasayana .
he yohota nuuni nu naatuppe qosokko; godaayyo bessiya galatata , a wolqqaanne garamissiya a oosuwaa yiya yeletawukka nuuni yootana .
i yaaqooba zaretussi azazuwaa , israa7eela asaassi higgiyaa immiis . kase nu aawati bantta naata he higgeta tamaarissana mala azaziis .
hegeenne , kaalliya yeletay , he biron yelettana naati eranaassanne etikka bantta naatuyyo yootanaassa .
yaatin , he naati xoossan ufayssaa oottanaassa; i oottidobaakka balennan agganaassanne a azazuwaa naaganaassa .
eti kase bantta aawatudan wozana muumenne makkalanchcha asa gidennan agganaassanne xoossan eqqennanne ammanettenna yeleta gidennan agganaassa .
efireema asati olaayyo wonddafiyaara zubbiyaara giigidi , olaa gallassi guyye simmidosona .
eti xoossaa maachchaa naagibookkona; a higgiyaadan hemettennan ixxidosona .
eti i oottidobaanne eta i bessido malaataa dogidosona .
i eta aawatu sinttan gibxxe biittan , xo7aane dembban malaataa oottiis .
abbaa shaakkidi , gidduwaara eta pinttiis; i haattaa shaakkidi , yan han godadan essiis .
i eta gallassi shaaran , qammi tamaa poo7uwan kaalettiis .
i bazzuwan zaallaa phalqqidi , ciimmaappe daro haattaa eta ushshiis .
zaallaappe haattaa pulttissidi , shaafadan duge gogissiis .
shin eti a bolli nagaraa oosuwaa gede gujjidosona; ubbaappe xoqqiya xoossaa bolli bazzon makkalidosona .
bantta amottido qumaa oychchiyoogan xoossaa eriiddi paaccidosona .
eti xoossaa bolli hagaadan yaagidi haasayidosona; &quot; bazzon xoossay nuuyyo qumaa aattanawu danddayii ?
zaallaa shocin , pulttoy kiyidi , shaafay goggiis; shin oyttaakka i nuussi immanawu danddayii ? woykko ba asaayyo ashuwaakka immanawu danddayii ? &quot; yaagidosona .
goday hegaa siyido wode , eta bolli daro hanqqettiis . yaaqooba zaretu bolli tamay eexxiis; israa7eela bolli a hanqqoy dari daridi biis .
ayssi giikko , eti xoossan ammanibookkona; woy i ashshiyoogan ammanettibookkona .
gidikkonne , i bolla saluwaa azazidi , saluwaa penggiyaa dooyiis .
eti maanawu , etawu mannaa bukissiis; saluwaa kattaa etayyo immiis .
kiitanchchatu oyttaa asay miis; xoossay etassi qumaa darissidi immiis .
arshsho carkkoy carkkanaadan oottiis; ba wolqqan tohossa bagga carkkuwaa denttettiis .
i asaayyo ashuwaa baanaa keenaa kiittiis; paalliya kafota abbaa doona shafiyaa keenata bukissiis .
eti de7iyoosan , dunkkaaniyaa yuushuwan wodhdhidosona .
eti amottidoogaa etayyo immiis; immin eti miidi , bantta ganjjiyaa kunttidosona .
shin eti bantta amottido ashuwaa kallennan de7ishin , ashoy etawu biron doonan de7ishin ,
xoossaa hanqqoy eta bolli wodhdhiis; wodhdhidi , eta giddoppe payya asatanne israa7eelappe muruta asata woriis .
hagee ubbay haninkka , eti nagaraa oottiyoogaa aggibookkona . ba malaata ubbaa oottinkka , ammanibookkona .
hegaa gishshawu , i eta gallassata carkkuwaadan , eta layttatakka akeekennan xayssiis .
xoossay etappe woriyo wode , attidaageeti nagaraa paaxidi , xoossaa mintti koyidosona .
eti xoossay etawu wogga zaallaa gididoogaanne ubbaappe xoqqiya xoossay eta wozidaagaa gididoogaa hassayidosona .
shin eti bantta inxxarssan ayyo worddotidi , bantta doonan cimmidosona .
eta wozanay xoossan eqqenna; i etaara maacettido maachchaayyo ammanettokkona .
shin i eta maariyaagee; eta iitatettaa atto giis . eta xayssibeenna; daroto ba hanqquwaa teqqiis; ba hanqquwaa tegaa ubbaara eta bolli yeddibeenna .
ayssi giikko , eti asho xalaala gidiyoogaanne yaa carkkidosaappe haa simmenna carkko mala gidiyoogaa hassayiis .
eti bazzon a bolli woqqutoo makkalidonaa ! mela bazzon woqqutoo lanccissidonaa !
eti zaari zaaridi , xoossaa paaccidosona; israa7eela geeshshaa hanqqetissidosona .
eti a wolqqaabaa dogidosona; i eta morkketuppe wozido gallassaa ,
i gibxxe biittan malaataa , xo7aane dembban maalaalissiyaabaa oottido wodiyaa hassayibookkona .
eta shaafaa haattaa suuttawu laammiis; hegaa gishshawu , gibxxe asati he shaafaappe uyanawu danddayibookkona .
eta waayissiya udunxxetanne eta biittaa bashshiya shodhdheta kiittiis .
etawu mokkida kattaa ukkubuwaassi , eti oottidi daafuridobaa booliyaassi immiis .
eta woyniyaa turaa shachchan , eta balase giyo mittaakka kinchchuwan xayssiis .
eta miizzata shachchan woriis; eta dorssaa wudiyaa xuuqqiya dadan mereessi wurssiis .
eta bolli ba suulliya hanqquwaa , yiilluwaa , lancciyaanne ixuwaa , bashshiya kiitanchchatu citan yeddiis .
ba hanqquwaa aatti yeddiis . eta bashshaassi aattidi immiisippe attin , hayquwaappe ashshibeenna .
gibxxen yelettida bayra naata ubbaa woriis .
shin i ba asaa dorssadan kessiis; wudiyaadan bazzon heemmiis .
i eta saruwan kaalettiis; hegaa gishshawu , eti yayyibookkona; shin eta morkketa abbay muukkiis .
yaatidi i eta ba geeshsha biittaa , ba ushachcha kushiyan xoonido deree dariyo biittaa ehiis .
i eta sinttaappe kawotettata laaggidi , eta biittaa shaakkidi , israa7eela zaretuyyo gishshiis . gishidi ba asaa eta keettan wottiis .
gidikkonne , ubbaappe xoqqiya xoossaa bolli makkalidi , a paaccidosona . a azazuwaakka naagibookkona .
eti bantta aawatudan makkalanchchatanne kaddanchchata gididosona . geella tooraadan wora wodhdhidosona .
eti bantta goynniyo xoqqa sohotun a yiilloyidosona; bantta eeqatun a qanaatissidosona .
yaatin , xoossay hagaa siyidi hanqqettiis; israa7eela muleera kariis .
seelon i de7ido sohuwaa , asaa giddon i de7ido ba dunkkaaniyaa aggiis .
xoossaa wolqqaayyoonne bonchchuwaayyo malaata gidida taabootaa morkketu kushiyan aattidi omoodissiis .
i ba asaayyo hanqqettiis; i eta bisuwaayyo aattidi immiis .
eta wodallati ubbay olan hayqqidosona; yaatin , eta geela7oti azina gelennan attidosona .
eta qeeseti bisuwan wuridosona . gidikkone , eta maccaasati bantta azinatawu yeekkennaadan digettidosona .
hegaappe guyyiyan , goday xiskkuwaappe woy woyne eessaa mattuwaappe beegottiya asadan beegottiis .
i ba morkketa guyye zaaridi shociis; eta merinawu yeellayiis .
yooseefa zerettaa kariis; efireema zariyaa dooribeenna .
shin i yihudaa zariyaanne siiqiyo xiyoone deriyaa dooriis .
hegan i ba beeta maqidasiyaa saluwaadan xoqqan keexxiis; sa7aadan merinawu essiis .
ba ashkkaraa daawita dooridi , dorssaa wudiyaa heemmiyoosaappe ekkiis .
dorssaa heemmishin , ba asaa yaaqooba , ba buzuwaa israa7eela henttanawu ekkidi ehiis .
yaatin , daawiti eta suure wozanaappe heemmiis; qassi ba hiilla kushiyan kaalettiis .
abeet xoossawu , dere asati ne biittaa bolli woraajjidosona . ne beeta maqidasiyaa tunissidosona; yerusalaame qoqqofidosona .
eti ne ashkkaratu ahaa saluwaa kafuwaayyo quma oottidi immidosona . qassi ne geeshshatu ashuwaa sa7aa do7atuyyo immidosona .
eta suuttaa yerusalaame giddon haattaadan gussidosona; eta ahaa moogiyaabay xayiis .
nu shoorotuyyo nuuni cayiyoobaa gidida; nu heeran de7iyaageetuyyo miicciyoobaanne qiriyoobaa gidida .
abeet godawu , hagee awude gakkanaassi hananee ? neeni merinawu hanqqettuuttee ? ne qanaatiya hanqqoy tamadan eexxanee ?
nena erenna deretu bollinne ne sunttaa xeesenna kawotettatu bolli ne hanqquwaa tiga .
ayssi giikko , eti yaaqooba zerettata woridosonanne eti de7iyoosaa bashshidosona .
kase nu aawatu iitatettaa nu bolli qoodoppa . eesuwan ne maarotaa nuuyyo kiitta; ayssi giikko , nuuni keehippe metootida .
abeet nuna ashshiya xoossawu , ne sunttaa bonchchuwaa gishshawu , nuna maadda . ne sunttaa gishshawu , nuna ashsha; nu nagaraa atto yaaga .
dereti aybissi , &quot; eta xoossay awan de7ii ? &quot; yaaganee ? ne ashkkaratu suuttaa eti gussidoogaa haluwaa neeni kessiyoogaa nuuni xeellishin , eta gidduwan qonccissa .
qasho asatu oolee ne sintti gakko . hayquwawu pirddettidaageeta ne wolqqaa gitatettaadan ashsha .
abeet godawu , nu shooro kawotettati nena cayidoogaa haluwaa laappun kushiyaa eta kiyuwan idintta .
he wode nuuni ne asati , ne wudiyaa dorssati , merinawu galataa neeyyo immana; yeletaappe yeletaa gakkanaayyo nena zaari zaaridi galatana .
abeet israa7eela henttanchchawu , yooseefa asaa wudiyaadan kaalettiyaagoo , neeni nuuyyo siya .
kiruubeta giyo kiitanchchatuppe bollaara de7iya araatan uttidaagoo , efireema , biniyaamanne minaase sinttan qoncca . ne wolqqaa denttada nuna ashshanawu haaya .
abeet xoossawu , nuna zaara; nuuni attanaadan , ne som77uwaa nuussi poo7issa .
abeet ubbaappe wolqqaama godawu xoossawu , ne asaa woosaa bolli awude gakkanaayyo hanqqettuutee ?
neeni eta yeehuwaa qumadan mizadasa; qassi afuttaa haattadan ushshadasa .
neeni nuna nu shoorotu ooshshaassi gaaso oottadasa; nu morkketi nu bolli miiccidosona .
abeet ubbaappe wolqqaama xoossawu , nuna zaara; nuuni attanaadan , ne som77uwaa nuussi poo7issa .
neeni gibxxeppe woyniyaa anuwaa ehaadasa; ehaada dere asata yedettada , eta biittan a tokkadasa .
neeni lanqqiyaa qeexadasa; yaatin , xaphuwaa yeddidi , daayidi , biitta ubbaa gakkiis .
dereti a kuwan , wolqqaama zigati a tashetan kamettidosona .
ba tasheta meediteraane abbaa gakkanaayyo , qassi ba xeerata efiraaxiisa shaafaa gakkanaayyo yeddiis .
yaatin , ogiyaara aadhdhiya ubbay a ayfiyaa duuttanaadan , a yuushuwan de7iya gimbbiyaa ayssi qoladii ?
bazzo gudunttay a bolli duridi bashshees; qassi gaden woxxi qaaxxiya meretati ubbay a moosona .
abeet ubbaappe wolqqaama xoossawu , neeni nuukko simma . saluwaara duge xeellada be7a; ha woyniyaa naaga .
i ne ushachcha kushee tokkido xapho; neeni neessi gaada dichchido tashe .
ne morkketi ne woyniyaa qeexidosona; taman xuuggidosona . hegaa gishshawu , neeni eta ne hanqquwaa suuluwan xayssa .
ne kushee , ne ushachchan de7iya asaa , neeni neessi gaada dichchido asaa naago .
yaatikko , nuuni neeppe guyye simmokko . nuna paxa wotta; ne sunttaa nuuni galatana .
abeet ubbaappe wolqqaama godawu xoossawu , nuna zaara; nuuni attanaadan , ne som77uwaa nuussi poo7issa .
nuuyyo wolqqa gidiya xoossaassi intte qaalaa xoqqu oottidi yexxite; yaaqooba xoossaa sabbite .
yexxanawu doommite; karaabiyaa baqqite; diittaaninne maazinqqiyan lo77o yettaa sissite .
aginay xeeriyo wode , goobanaa uttiyo wodenne ayyaana gallassan malkkataa punnite .
hagee israa7eelayyo higge; yaaqooba xoossaappe woga .
gibxxe biittaa i shocido wode , yooseefa asaayyo ha wogaa awaajjiis . taani erenna cenggurssaa hagaadan yaagiyaagaa siyays;
&quot; intte hashiyaappe toohuwaa wottaas; intte kushiyaa keshiyaappe shemppissaas .
intte metuwaa wode tana xeesideta; xeesin inttena ashshaas; taani dadaa giddon geemmidosaappe intteyyo allaas . mariiba giyo pulttuwaa matan taani inttena paaccaas .
ta asawu , taani inttena seeriyoogaa siyite; hay israa7eelatoo , ezggeerekketii !
intte giddon allaga xoossi de7oppo; hara xoossaayyo goynnoppite .
taani , godaa intte xoossaa , inttena gibxxe biittaappe kessada ehiidaagaa . ne doonaa keehi hangga; taani nena tuxxada barssana .
&quot; shin ta asati ta qaalaa siyibookkona; israa7eelati taayyo azazettibookkona .
hegaa gishshawu , taani eti bantta qofaa kaallana mala , eenenna wozanaayyo aattada immaas .
ta asay taayyo siyidaakko , israa7eelati ta ogiyaa kaallidaakko .
taani eta morkkiyaa eesuwan xoonana shin; eta baarigaaraatu bolli ta kushiyaa wottana shin .
godaa ixxiyaageeti a sinttan hokkana shin , eta qixaateenne merinaassa gidana shin .
taani inttena lo77o gisttiyaa mizana shin; qassi eessaa shuchchaa kooppuwaappe kalissana shin &quot; yaagees .
xoossay saluwaa yaa7aa shiishshees . shiishshidi xoossatu giddon hagaadan yaagidi pirddees;
&quot; intte geellaa pirddiyoogaa aggite; naa77antto iitatu bagga gidoppite .
hiyyeesatuyyoonne aaway baynnaageetuyyo mootettite; manqqonne naaqettida asatu maataa naagissite .
hiyyeesatanne metootanchchata ashshite; iitatu kushiyaappe eta wotti ekkite .
&quot; intte aynne erekketanne aynne akeekekketa; intte xuman hemetteeta . xillotettay xayin , biittay yaaqiyaaqees .
taani inttena , intte xoossata; intte ubbaykka ubbaappe xoqqiya xoossaa naata .
gidikkonne , intte asi hayqqiyoogaadan hayqqana . qassi hara halaqati kunddidoogaadan inttekka kunddana yaagays &quot; yaagees .
abeet xoossawu , dendda; sa7aa pirdda; kawotetti ubbay nebaa .
abeet xoossawu , co77u gooppa; sirphphi gooppa; abeet xoossawu , shenehoo gooppa .
be7a ! ne morkketi ne bolli denddoosona; nena ixxiyaageeti ne bolli makkaloosona .
eti ne asaa bollan geeman yaa7oosona; neeni siiqiyo asatu bolli maqettoosona .
eti , &quot; haayite , eta kawotettaa xayssoos; israa7eela giyo suntti merinawu hassayettennaadan oottoos &quot; yaagoosona .
eti issi wozana gididi , issippe maqettoosonanne ne bolli maachchaa maacettoosona .
maacettiyaageetinne eedoomanne isimaa7eela keettaa asata , moo7aaba zaretanne aggaari zareta;
gebaala asata , amoona asata , amaaleeqa asata , pilisxxeema asatanne xiiroosa asata .
asoore asatikka etaara issippe gayttidosona; eti looxe zaretussi wolqqaama maado gididosona .
neeni midiyaama asatu bollinne sisaaranne yaabina bolli qiishoona shaafan oottidoogaadan eta bolli ootta .
eti enddooren xayidosona; eta ahay moogettennan biittan musiis .
eta halaqata neeni oreebanne za7eeba oottidoogaadan ootta; eta haariyaageeta neeni zebaahanne xalmmunaa7a xayssidoogaadan xayssa .
hegeetinne , &quot; nuuni xoossaa biittaa nuuyyo buzottana &quot; yaagidaageeta .
abeet ta xoossawu , eta baanadan laala; carkkoy efiyo sulladan ootta .
xaragay buuraa miidi wurssiyoogaadan , tamaa lacoy deriyaa maayiyoogaadan ,
hegaadankka ne uushuwan eta yedetta; ne gotiyan eta dagantta .
abeet godawu , asay ne sunttaa erana mala , neeni eta som77uwaa yeellaa mayzza .
eti merinaayyo yeellatonanne hirggona; kawuyyidi xayona .
ne xalaalay godaa gidiyoogaa , ne ubbaappe xoqqiya xoossay sa7aa ubbaa haariyoogaa eti erona .
abeet ubbaappe wolqqaama godawu , neeni de7iyoosay ayba lo77ii !
taani godaa beeta maqidasiyaa laamotays; ta kumetta asatettay de7o xoossaayyo ufayssan yexxees .
abeet ubbaappe wolqqaama godawu , ta kawuwawu , ta xoossawu , neeyyo yarshshiyo sohuwaa matan siine kafiyaa baayyo de7iyoosaa demmaasu . haraphphiyaakka baayyo phuuphulliyo keettaa yan keexxaasu .
ne beeta maqidasiyan de7iyaageetinne merinawu nena sabbiyaageeti anjjettidaageeta .
wolqqaa neeppe demmiyaageeti , bantta wozanan xiyoone efiya ogiyaa baanawu amottiyaageeti anjjettidaageeta .
baaka giyo mela zanggaaraara eti kanttiyo wode , he sohoy pultto kiyees . badhdheesaa iraykka bukkidi , yan deelliyaa zin77issees .
eti biyo wode , wolqqaa gujji gujjidi baana . eti xoossatu xoossaa xiyoonen be7ana .
abeet ubbaappe wolqqaama godawu xoossawu , ta woosaa neeni siya . abeet yaaqooba xoossawu , ezgga .
abeet xoossawu , nu gonddalliyaa be7a; neeni doorido kawuwaa ne keha ayfiyan xeella .
taani harasan sha7u gallassaa de7anaappe xoossaa keettan issi gallassaa de7iyoogee lo77o . iitatu dunkkaaniyan de7anaagaappe ta xoossaa keettaa penggiyaa naagiyoogee taayyo lo77o .
goday xoossay nuussi gonddallenne nuna naagiyaagaa; i nuussi bonchchuwaanne kehatettaa immees . suuretettan hemettiyaageeta i lo77obaa ubbaa diggenna .
abeet ubbaappe wolqqaama godawu , nenan ammanettiyaageeti anjjettidaageeta .
abeet godawu , neeni ne biittaa maaradasa; yaaqooba asaa omooduwaa zaaradasa .
neeni ne asaa naaquwaa atto gaadasa; eta nagaraa ubbaa quccadasa .
neeni ne yiilluwaa ubbaa aggadasa; ne hanqquwaa suuluwaappekka simmadasa .
abeet nuna ashshiya xoossawu , nuna guyye zaara . neeni nuussi lanccidoogaanne agga .
neeni nuna merinaayyo hanqqettuutee ? ne hanqquwaa yeleta ubbaa gakkanawu gam77issuutee ?
ne asay nenan ufayttana mala , nuna ooraxissa .
abeet godawu , aggenna ne siiquwaa nuna bessa; neeni nuna maaddada ashsha .
taani goday xoossay yootiyoobaa siyays . nuuni nu eeyya ogiyaa guyye baana xayikko , i nuuyyo , ba asaayyo , &quot; sarotettaa immana &quot; giidi yootees .
tumukka xoossaassi yayyiyaageeta ashshanawu i matan de7ees; hegeenne , a bonchchoy nu biittan de7anaassa .
aggenna siiqoynne tumatettay issippe gayttana . xillotettaynne sarotettay issippe yerettana .
asaa tumatettay sa7aappe pude kiyana; xoossaa xillotettay saluwaappe duge xeellana .
ee , xoossay kehabaa immana; nu biittaykka lo77o kattaa mokkana .
xillotettay godaappe sinttaara heemettana; ayyo ogiyaa giigissana .
abeet godawu , taani hiyyeesanne metootanchcha asa gidiyo gishshawu , ta waasuwaa siyada , taassi alla .
taani xoossaa asa gidiyo gishshawu , tana paxa wotta . nenan ammanettiya tana , ne ashkkaraa ashsha . neeni ta xoossaa .
abeet godawu , taani gallassa ubbaa neeyyo waassiyo gishshawu , taayyo qaretta .
abeet godawu , taani ta shemppuwaappe nena woossiyo gishshawu , tana , ne ashkkaraa ufayssa .
abeet godawu , neeni kehanne atto giyaagaa; nena xeegiya ubbaayyo aggenna ne siiqoy dariyoogaa .
abeet godawu , ta woosaa siya; taani watiwatiyo watiwatuwaa ezgga .
neeni taayyo alliyo gishshawu , ta metuwaa gallassan taani neeyyo waassays .
abeet godawu , xoossatu giddon ne mali baawa; ne oosuwaa mala oosoykka baawa .
abeet godawu , neeni medhdhido kawotettaa asay ubbay yiidi , ne sinttan gulbbatana; eti ne sunttaa bonchchana .
ayssi giikko , neeni gita; neeni maalaalissiyaabaa oottaasa . ne xalaalay xoossaa .
abeet godawu , taani ne tuman hemettana mala , tana ne ogiyaa tamaarissa . taani ne sunttaayyo yayyana mala , taayyo issi wozanaa imma .
abeet godawu ta xoossawu , taani nena ta kumetta wozanaappe galatana . ne sunttaa merinawu bonchchana .
ayssi giikko , aggenna ne siiqoy taayyo daro; neeni tana duufuwan geliyoosaappe ashshadasa .
abeet xoossawu , otoranchcha asati ta bolli denddidosona; daganttiya asatu citay tana woranawu koyees . eti nena wudokkona .
shin abeet godawu , neeni qarettiyanne maariya xoossaa; hanqqettanawu gam77iyaagaa; aggenna siiqoynne ammanettiyoobay dariyoogaa .
taakko simmada taayyo qaretta . ne ashkkaraayyo wolqqaa imma; ne ashkkaree na7aa tana ashsha .
abeet godawu , ne kehatettaa malaataa tana bessa . neeni tana maaddidoogaanne minttettidoogaa be7iyo wode , tana ixxiyaageeti hegan yeellatana .
godaa katamay geeshsha deriyan keexettiis .
goday yerusalaame katamaa israa7eelan de7iyo soho ubbaappe aattidi siiqees .
nenoo xoossaa katamawu , neeni bonchchettana mala , xoossay hagaadan yaagees;
&quot; taani taayyo azazettiya kawotettata mazggafiyo wode , gibxxenne baabiloone gatta mazggafana; pilisxxeema , xiiroosenna toophphiyaa asaa yerusalaamen de7iya asaara issippe qoodana &quot; yaagees .
xoossay , &quot; kawotetta ubbay xiyoonessa &quot; yaagana . ubbaappe xoqqiya xoossay a essana .
goday asaa xaafiyo mazggafan , &quot; hagee xiyoonessa &quot; yaagidi xaafana .
eti yexxidi kaa7iiddi , &quot; nu anjjoy ubbay xiyooneppe pulttees &quot; yaagana .
abeet godawu , tana ashshiya xoossawu , taani gallassi neessi waassays; qammikka ne sinttan yeekkays .
ta woosay ne sintti gakko; ne hayttaa ta waasuwaakko yegga .
ayssi giikko , ta de7oy metuwan kumiis; taani hayqqana mataas .
taani duufuwan geliya asatuura qoodettaas; wolqqi baynna asa gidaas .
taani ahatu giddon aggido asa mala; woridi duufuwan yeggido asatu mala . taani neeni mule dogido , neeppe duuxxida asatu mala .
neeni tana ciimma ollan , hirkki xuma sohuwan yeggadasa .
ne hanqqoy tana deexxees; ne hanqquwaa beetay tana muleera muukkiis .
neeni ta dabbota taappe haassadasa; etayyo tana sheneyiyaabaa oottadasa . taani un77ettaas; kessa ekkanawukka danddayikke .
abeet godawu , kayyuwaa gaasuwan ta ayfeti galjjidosona . ubba gallassi taani neekko waassays; ta kushiyaa neekko miccaas .
neeni hayqqidaageetussi maalaalissiyaabaa oottakka; eti denddidi nena galatokkona .
aggenna ne siiqoy mulekka duufo giddon haasayettenna; neeni ammanettiyoogeekka bashshaa sohuwan odettenna .
ne maalaalissiya oosoykka xuman erettenna; woykko ne kehatettay dogettido asatu biittan de7enna .
abeet godawu , taani neekko waassays; maalladuwan ta woosay ne sintti gakkees .
abeet godawu , tana neeni ayssi aggay ? ne som77uwaa taappe ayssi genttay ?
yelagatettaasappe doommada , taani tuggataasinne hayqqana mataas . taani neeyyo dagammada yibbaatana hanays .
ne suulliya hanqqoy ta bolli uushiis; ne dagamay tana bashshees .
eti gallassa ubbaa di7uwaadan tana dooddoosona; tana muddoosona .
neeni ta laggetanne ta siiqota taappe haassadasa; xumaa xalaalay taayyo dabbo .
abeet godawu , aggenna ne siiquwaabaa taani merinawu yexxana . &quot; goday ammanettiyaagaa &quot; gaada , yeleta ubbaayyo ta doonan awaajjana .
taani aggenna ne siiqoy merinaayyo eqqidoogaanne neeni ne tumatettaa saluwaadan minttada essidoogaa yootana .
neeni , &quot; taani dooridoogaara maachchaa maacettaas . ta ashkkaraa daawitayyo hagaadan yaagada caaqqaas;
taani ne zerettaa merinaayyo kawoyana; ne kawotaa araataa yeleta ubbawu minttana yaagaas &quot; yaagadasa .
abeet godawu , saloti neeni oottido maalaalissiyaabaanne neeni ammanettiyoogaa geeshshatu yaa7aan galatoosona .
saluwan godaara likkettanawu danddayiyay oonee ? saluwaa meretettatu giddon qassi godaa mali oonee ?
geeshshatu yaa7aa giddon xoossay yayettidaagaa . bana dooddidaageetu ubbaappe aadhdhidi , keehi daganttiyaagaa .
abeet ubbaappe wolqqaama godawu xoossawu , nenadan wolqqaami oonee ? abeet godawu , neeni ubbabankka ammanettiyaagaa .
neeni sugettiya abbaa wolqqaa azazaasa . denddiya beetaakka co77u oottaasa .
neeni ra7aaba giyo abbaa demiyaa wori yeggidobaadan mentterettadasa; ne morkketa ne wolqqaama qesiyan laaladasa .
saloti neegeeta; sa7aykka nebaa; biittaanne an kumida ubbabaa neeni oottadasa .
huuphessaanne tohossaa neeni medhdhadasa; taabooranne hermmoone giyo gita dereti ufayssan ne sunttaa sabboosona .
neeyyo wolqqaama qesee de7ees; ne kushee mino; ne ushachchay baabisees .
xillotettaynne suure pirdday ne kawotaa araataassi baaso . aggenna siiqoynne tumatettay nena ajaboosona .
abeet godawu , nena sabbi eriyaageetinne ne som77uwaa poo7uwan heemettiyaageeti anjjettidaageeta .
ne sunttan gallassa ubban ufayttoosona; ne xillotettaa gishshawu , eti nena xoqqu xoqqu oottoosona .
eti ceeqettiyo wolqqay nena; ne nashuwan nu kacee xoqqu xoqqu yaagiis .
nu gonddallee nu godaassa; nu kawoy israa7eela geeshshaassa .
beni neeni ne ammanettida asatuyyo ajjuutan hagaadan yaagadasa; &quot; taani olettiyaagaa maaddaas . taani asaa giddoppe doorettidaagaa xoqqu xoqqu oottaas .
ta ashkkaraa daawita demmaas; ta geeshsha zaytiyaa tiyada a kawoyaas .
ta kushee aara merinawu daana; ta qeseekka a minttana .
a ay morkkeenne xoonenna; ay iita asinne a huqqunnenna .
taani a morkketa a sinttan kinchcherettana; a ixxiyaageeta shoca yeggana .
ta tumatettaynne ta aggenna siiqoy aara issippe gidana . ta sunttan a kacee xoqqu xoqqu gaana .
taani a kawotettaa meediteraane abbaappe efiraaxiisa shaafaa gakkanaassi aassana .
daawiti tana , neeni ta aawaa , ta xoossaanne tana ashshiya zaallaa yaagidi xeesana .
taani a bayrayana; sa7an de7iya kawotu ubbaappe a gitayana .
taani aggenna ta siiquwaa ayyo merinawu naagana . taani aara maacettido maachchaa minttana .
taani a zerettaa merinaayyo minttada essana; a kawotaa araataakka saluwaadan gam77ettana .
&quot; shin a zerettati ta higgiyaa aggikko , qassi eti ta woggaadan hemettennan ixxikko ,
eti ta awaajjuwaa shaarikko , ta azazuwaa naagana xayikko ,
taani eta nagaraa gishshawu gatiman , eta iitatettaa gishshawu , lissuwan shocada qaxxayana .
shin taani aggenna ta siiquwaa appe ekkikke; woykko taani awu ammanettiyoogaa aggikke .
taani etaara maacettido maachchaa birshshikke; ta doonaappe kiyida qaalaa laammikke .
&quot; taani issitonkka merinaayyo ta geeshshatettan caaqqarggaas; daawitassi worddotikke .
hegeenne , a zerettay merinaassi daana; a kawotaa araataykka ta sinttan awaadan gam77ana .
saluwan ammanettiya markka gidiya aginaadan , he kawotettay merinaayyo minni eqqidi daana &quot; yaagadasa .
shin ha77i neeni tiyada kawoyidoogaa bolli daro hanqqettadasa; a ixxadasanne aggadasa .
neeni ne ashkkaraara maacettido maachchaa kaddadasa; a kallachchaanne baanan olada tunissadasa .
neeni a katamaa gimbbiyaa ubbaa laaladasa; i naagettiyo miixaa ubbaa bashshadasa .
ogiyaara aadhdhiya ubbati a bonqqidosona; i ba shoorotuyyo boriyoobaa gidiis .
neeni a morkketuyyo xoonuwaa immada , eta ubbaa ufayssadasa .
neeni a bisuwaa xeeraa qalam77adasa; neeni olan a maaddabaakka .
neeni a kawotaa xam77aa a kushiyaappe wotta ekkadasa; qassi a kawotaa araataa biittan oladasa .
neeni a yelagatettaa wodiyaa qanttadasa; qassi a yeellaa mayzzadasa .
abeet godawu , awude gakkanawu gam77anee ? neeni merinawu geemmuutee ? ne hanqqoy tamaadan awude gakkanaayyo eexxanee ?
ta layttay ay keena qanttakko qoppa; asaa ubbaa coo hada medhdhadii !
asi hayqqennan coo de7anawu waani danddayii ? qassi duufuwan gelennaadan , bana ashshanawu waani danddayii ?
abeet godawu , neeni ne tumatettan daawitassi caaqqido , aggenna beni ne siiqoy awan de7ii ?
abeet godawu , ne ashkkaray woqqaa borettidaakkonne neeni hassaya . taani asaa ubbaa boriyaa waata danddayidaakko qoppa .
abeet godawu , morkketi qilliiccidosona; neeni doorada tiyido kawuwaa tangguwan tangguwan qilliiccidosona .
goday meri merinawu galatetto ! amin77i . amin77i .
godawu , neeni yeleta ubban nuuni de7iyo soho gidadasa .
dereti merettanaappe kase , woykko neeni sa7aa oottanaappe kase , merinaappe merinaa gakkanaayyookka neeni xoossaa .
neeni asaa naata , &quot; asaa naatoo , guyye biittawu simmite &quot; yaagada , eta guyye eti merettido biittawu zaaraasa .
sha7u layttay neeyyo zinoy aadhdhiyoogaa mala; woykko qammaa giddoppe issi saate mala .
neeni asaa qoppennan di7uwaadan efaasa . eti aymo mala; maallado maallado mokkiya maataa mala .
he maataynne maallado wode diccidi ciyyees; omariyo wode shullidi melees .
nuuni ne yiilluwan wurida; ne hanqquwaa suuluwan dagammida .
neeni nu iita oosuwaa ne sinttan wottadasa; qassi nu geemmida nagaraa ne sintta poo7uwaakko aattadasa .
nu gallassa ubbay ne hanqquwan aadhdhiis; nu layttaa issi ooledan wurssoos .
nu de7uwaa layttay laappun tamma; woy minnikko , hosppun tamma; hegeekka metonne tugga . nu layttay eesuwan aadhdhees; nuunikka eesuwan kichchoos .
ne hanqquwaa wolqqaanne ne hanqquwaa suuloy ehiyo yashshaa ooninne erenna .
hegaa gishshawu , nuuni aadhdhida eranchcha gidana mala , nu layttay qantta gidiyoogaa nuna tamaarissa .
abeet godawu , ne hanqqoy awude gakkanaassee ? simma; ne ashkkaratuyyo qaretta !
nu layttaa ubban nuuni ufayttanaadaaninne yexxanaadan , maallado maallado aggenna ne siiquwan nuna kalssa .
neeni nuna metoyido gallassatu keesaanne nuuni tuggaa be7ido layttatu keesaa , nuna ufayssa .
nuuyyo ne ashkkaratuyyo ne oosoy qoncco; ne bonchcho wolqqay nu naatuyyo beetto .
godaa nu xoossaa kehatettay nu bollan gido; nu kushiyaa oosuwaa nuussi injjeya . ee , nu kushiyaa oosuwaa injjeya .
ubbaappe xoqqiya xoossan naagettidi de7iyaanne ubbaappe wolqqaama xoossaa kuwaa giddon aqiya asi godaassi yaagana ,
&quot; neeni taayyo qatonne baqata attiyo soho; neeni taani ammanettiyo ta xoossaa &quot; yaagana .
i nena shankkanchchatu gitiyaappekka wori wurssiya harggiyaappekka ashshana .
i ba baalletun nena kammana; a qefetu garssi neeni baqatada qosetta attana . i ammanettiyaagaa; a tumatettay neeyyo gonddalle .
neeni qammi daganttiyaabawu , woykko gallassi xonggettiya zubbiyawu ,
woykko xuman oyqqiya harggiyawu , woykko gallassa seetan wurssiya boshawu yayyakka .
sha7ay ne miyyessaara , qassi tammu sha7ay neeppe ushachcha baggaara kunddana; shin nena aybinne bochchenna .
neeni ne ayfiyan xeello xeellananne iitati qaxxayettiyoogaa be7ana .
godaa neeni neeyyo baqata attiyo soho oottido gishshawunne , ubbaappe xoqqiya xoossaa neeyyo de7iyo soho oottido gishshawu ,
iitabay nena bochchenna; boshaykka ne keettaa shiiqenna .
ayssi giikko , ne ogiyan ubban nena naagana mala , xoossay ba kiitanchchata azazana .
ne tohoy shuchchan xubettenna mala , kiitanchchati bantta kushiyan nena denttana .
neeni gaammuwaanne shooshshaa bollan heemettana; qassi yashshiya gaammuwaanne woriya shooshshaa neeni yedhdhana .
xoossay hagaadan yaagees; &quot; i tana siiqido gishshawu , taani a ashshana . i ta sunttaa erido gishshawu , taani a naagana .
i tana xeegiyo wode , taani ayyo koyana . metuwan taani aara issippe gidana; taani a ashshananne bonchchana .
taani a bariyaa adussada kalssana; ta atotettaa a bessana &quot; yaagees .
godaa galatiyoogee lo77o . abeet ubbaappe xoqqiya xoossawu , ne sunttaa sabbiyoogee lo77o .
tammu baqettan waaxettida diittaanne maazinqqiyaa diixxiiddi ,
maallado aggenna siiquwaa , qammi neeni ammanettiyaagaa gidiyoogaa awaajjiyoogee lo77o .
ayssi giikko , neeni ne wolqqaama oosuwan tana ufayssido gishshawu , ne kushiyaa oosuwaa gishshawu , taani ufayssawu yexxays .
abeet godawu , ne oosoy ay keesa gitee ! ne qofay ay keesa ciimmee !
eeyya asi eranawu danddayenna; damma asikka akeekanawu danddayenna .
hegeenne , iitati maataadan diccikkokka , iita oottiya ubbati daayikkokka , eti merinaayyo xayana .
shin abeet godawu , neeni merinaayyo ubbaappe xoqqa .
abeet godawu , ne morkketi xayanaagaanne iita oottiya ubbati piskki gaanaagaa nuuni eroos .
ta kaciyaa bazzo menttaa kaciyaadan xoqqissadasa; lo77o zaytiyaa tana tiyadasa .
ta morkketi xoonettidoogaa ta ayfiyan be7aas; ta iita baarigaaratu waasuwaa ta hayttan siyaas .
xilloti zambbaadan daayana; qassi liibaanoosa zigaadan diccana .
etinne godaa keettan tokettida mittaa mala; eti nu xoossaa beeta maqidasiyan daayana .
eti ceeggidikka ayfana; eti merinawu irxxanne payya .
hegeenne , goday suure gidiyoogaa bessees; i taayyo wogga zaallaa; iitatetti an baawa .
goday kawotiis ! bonchchuwaa maayiis; wolqqaa gixxiis . sa7ay minnidi eqqiis; mulekka qaaxxenna .
ne kawotaa araatay beniisappe eqqiis; neeni merinaasappe de7aasa .
abeet godawu , ciimma haattay guummiis; ee , ciimma haattay ba gunttaa xoqqu oottiis .
saluwan de7iya goday daro haattaa gunttaappekka , abbaa dambbalaappekka aadhdhida wolqqaama .
abeet godawu , neeni yootidobay ammanettiyaagaa; ne keettaayyo geeshshatettay merinaayyo bessees .
abeet godawu , neeni haluwaa kessiya xoossaa . abeet haluwaa kessiya xoossawu , halo kessa .
abeet sa7aa pirddiyaagoo , dendda; otoranchchatuyyo bessiya qixaatiyaa imma .
abeet godawu , awude gakkanaassi gam77anee ? iitati awude gakkanaassi ufayttanee ?
iitaa oottiya ubbati bantta otoro qaalaa biddoosona; eti ceeqettoosona .
abeet godawu , eti ne asaa diippoosona; neegeeta naaqqoosona .
eti am77etanne beteta woroosona; aaway baynnaageetakka siifoosona .
yaatidi eti , &quot; goday nuna be7enna; yaaqooba xoossay akeekenna &quot; yaagoosona .
inttenoo , asa ubbaappe aadhdhida dammatoo , akeekite ! inttenoo eeyyatoo , awude eranchcha giduuteetii ?
hayttaa wottida xoossay siyennee ? ayfiyaa medhdhidaagee be7ennee ?
kawotettaa seeriyaagee qaxxayennee ? asaa eraa tamaarissiyaagee bawu erennee ?
goday asaa qofay hada gidiyoogaa erees .
abeet godawu , neeni seeriyonne ne higgiyaappe tamaarissiyo asi anjjettidaagaa .
iitati kunddiyo ollay bookettana gakkanaassi , metoy gakkiyo gallassan neeni a shemppissaasa .
xoossay ba asaa yeggenna; i baageeta aggenna .
pirdday simmidi xillo pirdda gidana; wozanaa suureti ubbay he xillo pirddaa maaddana .
makkalanchchatu bolli ta gishshaa denddiyay oonee ? iitaa oottiyaageetuura ta gishshaa eqettiday oonee ?
goday tana maaddennaakko , taani eesuwan duufuwan gelada sirphphi gaana shin .
abeet godawu , taani , &quot; ta gedee hallixxees &quot; yaagido wode , aggenna ne siiqoy tana kaafiis .
tana hirggay woriyo wode , neeni tana woppu oottada ufayssaasa .
higgiyaa shaariya geella daannatuura neeni zuppetakka .
xillota woranawu eti issippe yaa7oosona; geeshshata hayquwawu pirddoosona .
gidikkonne , goday taani baqata attido soho; ta xoossay taani qosettiyo wogga zaalla .
eta iitatettaa gishshawu , i eta qaxxayana; eta nagaraa gishshawu , i eta xayssana; ee , goday nu xoossay eta xayssana .
haayite; ane godaa sabboos . nuna ashshiya zaallaassi ufayssawu yexxoos .
a sintti galataara shiiqoos . galata yettaa ufayssan yexxoos .
ayssi giikko , goday wolqqaama xoossaa , xoossaatu ubbaa bolli wolqqaama kawo .
biittaa ciimmati a kushiyan de7oosona; deriyaa kiiketikka abaa .
abbaa haattaykka abaa; hegaa i medhdhiis; mela biittaakka a kushee oottiis .
haayite; hokkidi ane ayyo goynnoos; nuna medhdhida godaa sinttan gulbbatoos .
ayssi giikko , i nu xoossaa . nuuni a qooruwan de7iya asata; nuuni i heemmiyo a dorssaa wudeta . goday inttena hagaadan giyoogaa hachchi siyite !
&quot; kase intte mayzza aawati mariiba giyo sohuwan hanidoogaadan , he gallassi maasa bazzuwan ixxidoogaadan , inttekka zore ekkennan ixxoppite .
eti ta oosuwaa be7idikka , tana qoridosonanne paaccidosona .
taani he yeletaa oytamu layttaa shenetaas; eti ubba wode bantta wozanan baliya asa; eti ta ogiyaa eribokkona yaagaas .
hegaadankka qassi , taani hanqqetta caaqqada , eti taani shemppiyoosaa mulekka gelokkona yaagaas &quot; yaagees .
godaassi ooratta yettaa yexxite; sa7an de7iya asawu , ubbay godaassi yexxite .
godaassi yexxite; a sunttaa sabbite; i ashshiyo mishiraachchuwaa hachchi hachchi yootite .
kawotettaa giddon a bonchchuwaabaa , asaa ubbaa giddon a maalaalissiya oosuwaabaa awaajjite .
ayssi giikko , goday gita; aaro galatay ayyo bessees . xoossatu ubbaappe aadhdhidi i yayettanawu bessees .
hara asaa xoossati ubbay eeqata; shin goday salota medhdhida xoossaa .
bonchchoynne anggay a yuushuwan de7ees; minotettaynne puulay a beeta maqidasiyan de7ees .
inttenoo , asa zaretoo ubbawu , godaabaa yootite; &quot; bonchchoynne wolqqay godaabaa &quot; giidi yootite .
&quot; bonchchoy a sunttaassa &quot; giidi godaabaa yootite . yarshshuwaa ekkidi , a beeta maqidasiyaa gelite .
a geeshshatettaa puulan godaayyo goynnite; biittan de7iya asawu ubbawu , a sinttan kokkorite .
kawotettatu giddon , &quot; goday kawotiis ! sa7ay minni eqqiis; mulekka qaaxxenna . goday asaa bolli suuretettan pirddana &quot; yaagite .
saloti ufayttona; sa7aynne hashshu go; abbaynne a giddon kumidabay guummo .
shooqaynne shooqan de7iya ubbay ufaytto ! woran de7iya mitta ubbaynne ufayssan a sinttan yexxana .
ayssi giikko , goday yees; i sa7aa bollan pirddanawu yees; i ha sa7aa bolli xillotettan , asaa bollikka tumatettan pirddana .
goday kawotiis sa7an de7iya asay ufaytto; haaho haruurotun de7iya asatikka ufayttona .
shaaraynne sakkana xumay a yuuyi aadhdhiis . xillotettaynne tumatettay a kawotaa araataassi baaso .
tamay appe sinttaara bees; a yuuyi aadhdhida morkketa xuuggees .
a wolqqanttay sa7aa poo7issees; biittay hegaa be7idi kokkorees .
godaa sinttan , sa7aa ubbaa godaa sinttan wogga dereti eessaa muqaaddadan seeroosona .
saloti a xillotettaa awaajjoosona; asay ubbay a bonchchuwaa be7ees .
worddo xoossatussi goynniyaageetinne he go77enna eeqatun ceeqettiyaageeti ubbay yeellatoosona . xoossati ubbay godaayyo gulbbatoosona .
abeet godawu , xiyoone asay ne xillo pirddaa siyidi ufayttees; yihudaa katamatu asaykka hashshu gees .
abeet godawu , neeni sa7aa ubbaappe xoqqiyaagaa; xoossatu ubbaappe neeni xoqqu giidaagaa .
goday iitaa ixxiyaageeta siiqees . i xoossaa asata naagees; qassi eta iitatu kushiyaappe ashshees .
xillotuyyo poo7oy poo7ees; wozanaa suuretuyyo ufayssay de7ees .
inttenoo xillotoo , godan ufayttite; a geeshsha sunttaa galatite .
godaayyo ooratta yettaa yexxite; ayssi giikko , i maalaalissiyaabaa oottiis . a ushachcha kusheenne a geeshsha qesee ayyo xoonuwaa immiis .
goday ba xoonuwaa erissiis; i ashshiyoogaa kawotettatawu qonccissiis .
i israa7eela so asaa siiqiyoogaanne etawu ammanettiyoogaa hassayiis . sa7aa gaxaa gakkanaassi de7iya asay ubbay nu xoossaa xoonuwaa be7iis .
sa7aa bollan de7iya asawu ubbawu , godaayyo ufayssan yexxite; qaalaa xoqqu oottidi , ufayssa sabaa sabbite .
diittaa godaayyo diixxite; diittaaninne yettan godaa sabbite .
xurumbbaanne malkkataa punniiddi , ufayssan godaa nu kawuwaa sinttan hombbocite .
abbaynne abbaa giddon kumidabay ubbay guummo . sa7aynne sa7aa bollan de7iya ubbay yexxo .
shaafati issippe bantta kushiyaa baqqona . qeeri dereti godaa sinttan issippe ufayssan yexxona .
ayssi giikko , i sa7aa bollan daannatanawu yees . i ha sa7aa bolli xillotettan asaa bollikka suuretettan daannatana .
goday kawotiis ! hegaassi asati kokkorona . kiruubeta giyo kiitanchchatuppe bollaara kawotaa araatan uttees; hegaassi biittay qaaxxo;
goday xiyoonen gita; kawotettaa ubbaappe i xoqqu xoqqu giis .
daroppe yashshiya a gita sunttaa eti ubbay galatona . i geeshshattennee !
neeni , wolqqaama kawoy , likke pirddaa dosaasa . neeni israa7eela biittan suuretettaa minttadasa . xillotettaanne likke pirddaa essadasa .
godaa nu xoossaa xoqqu xoqqu oottite; a gedee yedhdhiyoosan gufannidi awu goynnite . i geeshshattennee !
muuseenne aarooni a qeseta; sameelikka a sunttan woossidaageetuppe issuwaa . eti godaassi waassidosona; waassin i etawu alliis .
i shaaraa tuussaa giddoora etayyo haasayiis; eti i immido higgiyaanne wogaa naagidosona .
abeet godawu , nu xoossawu , neeni eta woosaa siyadasa . neeni eta iitatettaa gishshawu qaxxayidabaa gidikkokka , etawu atto giida xoossaa .
godaa nu xoossaa , xoqqu xoqqu oottite; a geeshsha deriyaa bollan ayyo goynnite; ayssi giikko , goday nu xoossay geeshshattennee !
sa7an de7iya asawu ubbawu , godaayyo intte qaalaa xoqqu oottidi yexxite .
godaayyo ufayssan goynnite; ufayssa yettaara a sintti shiiqite .
goday xoossaa gidiyoogaa erite; nuna medhdhidaagee a; nuuni aageeta . nuuni a asatanne a qooruwan de7iya dorssata .
a penggiyaa galataara , a beeta maqidasiyaa sabaara gelite; a galatitenne a sunttaa sabbite .
ayssi giikko , goday keha . aggenna a siiqoy merinaassa; i yeletaappe yeletaa gakkanaassi ammanettiyaagaa .
taani aggenna siiquwaabaanne xillo pirddaabaa yexxana; abeet godawu , taani neeyyo yexxana .
taani suure ogiyaabaa qoppana . neeni taakko awude yuutee ? taani ta keettan suuretettan hemettana .
taani ta ayfiyan pokkobaa xeellikke . xoossaappe wora simmida asatu oosuwaa ixxays; eti mulekka tanaara gidokkona .
wozanaa geellatettay taappe haakkana; iitatettaa taani erikke .
geeman ba shooruwaa zigiriyaagaa taani sirphphi oottana . otorettiyaanne ayyiya asa taani danddayikke .
eti tanaara de7ana mala , biittaa bolli de7iya ammanettiyaageeta taani keha ayfiyan xeellays . suuretettan hemettiya asi taayyo kiitettana .
cimmiyaagee ta keettan de7enna; wordduwaa haasayiyaagee ta sinttan gam77enna .
biittan de7iya iita asaa ubbaa taani hachchi hachchi xayssana; iitaa oottiyaageeta ubbaa taani godaa katamaappe xoqollana .
abeet godawu , ta woosaa siya; ta waasoy neekko gakko .
ta waayiyaa gallassi ne som77uwaa taappe genttoppa . ne hayttaa taakko yegga; taani neeyyo waassiyo wode , taayyo eesuwan alla .
ayssi giikko , ta layttay cuwaadan xayees; ta asatettaykka tamaa bonqquwaadan eexxees .
taani shoci yeggido mela maataadan hanaas; qumaykka taayyo meetettenna .
taani ta qaalaa xoqqu oottada oolays; ta gogay meqettaara ohettiis .
taani bazzon de7iya ankko mala , woykko qoqqofettida keettan de7iya gutto mala .
taani zin77in , xiskkoy yeenna; taani keettaa huuphiyan barkka uttida kafo mala .
ta morkketi gallassa ubban tana cayoosona; tana qilliicciyaageeti ta sunttan qanggoosona .
ne hanqquwaanne ne yiilluwaa gishshawu , taani bidinttaa qumadan mays;
qassi ta afuttaa ta ushshaara walakkays . neeni tana pude denttada , wora oladasa .
ta de7o layttay omarssa kuwaa mala; taani maataadan melays .
shin abeet godawu , neeni kawotaa araatan merinaayyo uttadasa; ne sunttaykka yeletaappe yeletaa gakkanaassi hassayettana .
neeni denddada , xiyoonessi qarettana; ayssi giikko , neeni a maariyo wodee gakkiis; hagee neeni doorido wodiyaa .
i qolettidaagaa gidikkokka , ne ashkkarati a siiqoosona . i moorettidaagaa gidikkokka , eti ayyo qarettoosona .
kawotettati godaa sunttaayyo yayyana; sa7aa kawoti ubbay a anggaayyo dagammana .
ayssi giikko , goday xiyoone zaaretti keexxidi , i ba gitatettaa bessana .
i hiyyeesatu woosaa siyana; eta watiwatuwaa karenna .
biron yelettana asati godaa galatana mala , hagee yiya yeletaayyo xaafetto .
goday xoqqan de7iya ba geeshsha sohuwaappe duge xeelliis; i saluwaappe duge sa7aa dereqqiis .
hegeenne , qashettida asatu ooliyaa siyanaassanne hayquwaassi pirddettida asata birshshanaassa .
hegaa gishshawu , godaa sunttay xiyoonen odettananne a galatay yerusalaamen awaajettana .
deretettaynne kawotettay issippe shiiqidi , godaayyo he wode goynnana .
i taani yelagatettan de7ishin , ta wolqqaa ixissiis; ta bariyaa qanttiis .
yaatin , taani , &quot; abeet ta xoossawu , taani de7uwaa biron giddottishin , tana ekkoppa &quot; yaagays . abeet godawu , neeni yeletaappe yeletaa gakkanaassi de7aasa .
neeni beni sa7aa medhdhadasa; saloykka ne kushe ooso .
hegeeti ubbay xayana; shin neeni de7ana; eti ubbaykka afaladan wurana . neeni eta curqqa afaladan laammana; etikka aadhdhana .
shin neeni nenakka; ne layttay mule wurenna .
nuuni ne ashkkarata; nu naati sarotettan de7ana . eta zerettaykka ne sinttan minnidi eqqana .
tanooshsho , godaa galata ! ta kumetta asatettawu , a geeshsha sunttaa galata .
tanooshsho , godaa galata ! i neeyyo oottido kehatettaa ubbaa dogoppa .
i ta nagaraa ubbaa atto gees; i ta harggiyaa ubbaappe tana pattees .
i tana duufuwan gelennaadan ashshees; aggenna siiquwaaninne maarotan tana anjjees .
argganttaadan taani yelagana mala , i ta de7o ubban tana lo77obaa kalissees .
goday naaqettidaageetussi xillobaa ootteesinne suure pirddees .
i ba ogiyaa muusa , ba oosuwaa israa7eela asata erissiis .
goday qarettiyaagaanne maariyaagaa; i hanqqettanawu eesotennaagaanne aggenna siiqoy dariyoogaa .
i ubbatoo seerenna; merinawu hanqqettenna .
i nuna nu nagaraadan oottenna; nu iitatettaadan nuuyyo zaarenna .
saloy sa7aappe xoqqiyoogaadan , godaayyo yayyiyaageetuyyo aggenna a siiqoy gita .
away mokkiyoosaappe away wulliyoosay haakkiyoogaadan , hegaadankka goday nu mooruwaa nuuppe haassees .
aaway ba naatuyyo qarettiyoogaadan , hegaadankka goday baassi yayyiyaageetuyyo qarettees .
ayssi giikko , nuuni aybippe merettidaakkonne i erees; nuuni biitta gidiyoogaa i akeekees .
asa gidikko , a de7oy maataa mala; i bazzo ciishshaadan ciyyees;
ciyyidi , carkkoy a bolli carkkin xayi aggees; i naa77antto mulekka beettenna .
shin godaayyo yayyiyaageetuyyo aggenna a siiqoy merinaappe merinaa gakkanaassa . a xillotettaynne naatu naata gakkanaassa .
a maachchaa naagiyaageetussanne a azazuwaa polanawu hassayiyaageetussa .
goday salotun ba kawotaa araataa essiis; a kawotettay ubbaa haarees .
inttenoo , a kiitanchchatoo , a azazuwaa poliya wolqqaamatoo , i giyoobaa ezggiyaageetoo ,
inttenoo saluwan de7iya minotoo , a sheniyaa oottiya ashkkaratoo ,
inttenoo , i haariyo soho ubban de7iya meretatoo , ubbaykkatanooshsho , godaa galata !
tanooshsho , godaa galata ! abeet godawu ta xoossawu , neeni ay keena gitee ! neeni bonchchuwaanne anggaa maayadasa .
poo7uwaa afaladan quuttadasa . neeni saluwaa dunkkaaniyaadan toladasa .
ne keettaa saluwaa gufanttuwaa bollan keexxaasa . shaaraa para gaare kessaasa; carkkuwaa qefiyan toggaasa .
neeni carkkota ne kiitanchcha , tamaa lacuwaakka ne ashkkara kessaasa .
neeni sa7aa a baasuwaa bolli essadasa; i meri merinawukka qaaxxenna .
gita abbay biittaa bollan afaladan micettiis; haattay gita dereta kammiis .
shin ne godatuwan haattati baqatidosona; ne azazuwaa siyidi , eesotidosona .
eti wogga deretuppe duge zanggaaraa , neeni etawu bazzido sohuwaa goggidosona .
haattati simmidi biittaa kammennaadan , eti aadhdhanawu danddayenna zawaa essadasa .
neeni pulttota zanggaaran pulttissaasa; eta haattay deretu gidduwaara goggees .
goggiyaagaappe bazzo do7ati ubbay uyoosona; dembbaa hareti bantta saamuwaa appe aloosona .
saluwaa kafoti he haattaa matan bantta keettaa keexxidi , tashiyaa giddon yexxoosona .
neeni gita deretu bollan saluwaappe iraa bukissaasa; biittaykka ne anjjuwan kumees .
neeni mehiyaassi maataa , asaassi kattaa mokissaasa .
hegeenne , asay biittaa oottidi , biittaappe kattaa , asaa wozanaa ufayssiya woyniyaa , som77uwaa shicissiya zaytiyaanne wolqqaa kunttiya qumaa mokissanaassa .
godaa mittati , i tokkido liibaanoosa zigati , daro iraa uyoosona .
etan kafoti bantta keettaa kexxoosona; qoolletikka xiiddaa bolli keexxidi de7oosona .
xoqqa deretu bollan gaarati de7oosona; qassi guppalleti shuchchaa kooppuwan qosettoosona .
wodiyaa qoodaa erissana mala , neeni aginaa medhdhadasa . away ba wulliyo wodiyaa erees .
neeni qammaa medhdhadasa; xuman do7a ubbay kiyees .
wodala gaammoti shankkatiiddi gudoosona; eti banttawu miyoobaa xoossaappe koyoosona .
away mokkiyo wode , guyye simmidi bantta geessuwan zin77oosona .
he wode asay ba oosuwaayyo kiyees; sa7ay qammana gakkanaassi oottees .
abeet godawu , ne oosoy ay keena daroo ! ne aadhdhida eratettan neeni eta ubbaa medhdhadasa; sa7ay neeni medhdhidoban kumiis .
abbay hinin hegeehoo; i gitanne aaho; qooday baynna qaaxxiya meretatun , gitatuuninne guuttatun kumidi de7ees .
hegaa bollan markkabeti boosona; qassi neeni medhdhido lewaataana giyo miimminttee an kaa7ees .
neeni eta koshshiyo wodiyan etawu qumaa immana mala , eti ubbay nena xeelloosona .
neeni etawu immin , eti maxoosona; neeni ne kushiyaappe yeggin , eti lo77obaa kalloosona .
neeni ne som77uwaa genttiyo wode dagammoosona . ne shemppuwaa neeni ekkiyo wode hayqqidi , bantta biittawu simmoosona .
shin neeni ne shemppuwaa kiittiyo wode , harati merettoosona; biittaanne ooraxissaasa .
godaa bonchchoy merinawu de7o; goday ba oosuwan ufaytto .
i biittaa xeellin , biittay qaaxxees; qassi i dereta bochchin , dereti cuwattoosona .
taani ta de7o ubban godaayyo yexxana; taani paxa de7ido keenan ubban ta xoossaa sabbana .
taani godan ufayttiyo gishshawu , ta qofay a dosisso .
nagaranchchati biittaappe xayona; hagaappe sinttawu iitati de7oppona . tanooshsho , godaa galata !
godaa galatite; a sunttaa xeesite . i oottidobaa kawotettatu gidduwan erissite .
a sabbite; galata yettaa awu yexxite . a maalaalissiya oosuwaa ubbabaa yootite .
a geeshsha sunttan ceeqettite; godaa koyiyaageetu wozanati ufayttona .
godaanne a wolqqaa xomoosite; ubbatoo a sinttaa koyite .
inttenoo , a ashkkaraa abrahaama zerettatoo , doorettida yaaqooba naatoo ,
i oottido maalaalissiyaabaa , a malaataanne i pirddido pirddaa hassayite .
i godaa nu xoossaa; a pirddaykka sa7aa ubbaa bollaana .
i ba maachchaa merinaassi , ba azazido qaalaa sha7u yeletaa gakkanaassi naagees .
hegeenne , i abrahaamaara maacettido maachchaa , yisaaqassi caaqqido maachchaa ,
yaaqoobassi woga , israa7eelassikka merinaa maachcha oottidi minttidoogaa .
hagaadan yaagiis; &quot; neeyyo kanaane biittaa immana; i ne zerettatuyyo laata gidana &quot; yaagiis .
xoossaa asati qoodan qii guuttanne kanaane biittan bete gididi de7iyo wode ,
issi deriyaappe hara deriyaa , issi kawotettaappe hara kawotettaa yuuyidosona .
xoossay eta ooninne naaqqanawu immibeenna; eta gishshawu kawota seeriiddi ,
&quot; taani tiyidoogeeta bochchoppite; ta hananabaa yootiyaageeta qohoppite &quot; yaagiis .
goday kanaane biittan koshaa yeddidi , eta kattaa ubbaa xayssiis .
shin i ba asaa ashshanawu , issi bitaniyaa gibxxe kiittiis; he bitanee aylle gididi bayzettida yooseefa .
a gedeti biratan qashettidosona; a qooriyankka sanssalatay aadhdhiis .
i kase yootidoogee tumattana gakkanaassi , godaa qaalay a paacciis .
gibxxe kawoy , dereta haariyaagee kiittidi , a qasho keettaappe kessiis .
inne a ba keettawu godaa oottiisinne baayyo waanna halaqata azazana malanne ba cimata zorana mala ,
baayyo de7iyaabaa ubbaa bolli sunttiis .
hegaappe guyyiyan , yaaqoobinne a keettaa asay gibxxe geliis; he biittan bete gididi de7iis .
goday ba asaa daro corayiis; eta morkketuppe eta aattidi minttiis .
i gibxxe asay ba asaa ixxanaadaaninne ba ashkkarata cimmanaadan oottiis .
hegaappe guyyiyan , ba ashkkaraa muusanne ba doorido aaroona etakko kiittiis .
eti gibxxe asatu sinttan xoossaa malaataa , eta biittan oorattabaa oottidosona .
goday xumaa kiittidi , he biittaa xumissiis; shin gibxxe asati a azazuwaa ixxisi giidosona .
eta haattaa suuttawu laammidi , moleta ubbaa woriis .
eta biittaa ubbaa , kawuwaa keettaakka shodhdhee kumiis .
i azazin , udunxxeenne biinnee eta biittaa ubbaa bolli sham77isham77iis .
eta biittaa bollan iraa gishshaa shachchaa wolqqanttaara bukissiis .
i eta woyniyaa turaanne balasiyaa giyo mittaa shociis; eta biittan de7iya mittaakka kinchcherettiis .
i azazin , booleenne qooday baynna ukkubboy kiyiis .
kiyidi eta biittan mokkida katta ubbaa miis; irxxabaa ubbaakka mi xayssiis .
goday gibxxe asatu soo bayra naata ubbaa woriis; koyro yelettida ubbaa xayssiis .
hegaappe guyyiyan , i israa7eela asaa worqqaanne biraa alleequwaara kessiis; eta giddoppe kunddidi attiday ooninne baawa .
gibxxe asati etawu daro yayyido gishshawu , eti kiyidoogaa ufayttidosona .
goday eta kammanawu shaaraa micciis; qamma etawu poo7issanawu tamaa giigissiis .
eti miyoobaa oychchin , kuraachcho misatiya kafota etawu yeddiis; eta saluwaa qumaa kalissiis .
i shuchchaa phalqqin , haattay pulttiis; pulttidi shaafadan bazzon goggiis .
i ba ashkkaraa abrahaamassi gelido geeshsha qaalaa hassayiis .
i ba asaa ufayssan , ba dooridoogeeta ililssan kessiis .
i etayyo dere asatu biittaa immiis; immin eti harati daafurido goshshaa laattidosona .
hegaa i oottidoogee eti a wogaa naaganaadaananne a higgiyaa oottanaadaana .
i keha gidiyo gishshawunne aggenna a siiqoy merinaagaa gidiyo gishshawu , godaa galatite .
goday oottido wolqqaama oosuwaa yootanawu , woykko a galataa ubbaa qonccissanawu danddayiyay oonee ?
pirddaa naagiyaageetinne ubbaton xillobaa oottiyaageeti anjjettidaageeta .
abeet godawu , neeni ne asaassi kehiyo wode , tanakka qoppa; eta neeni ashshiyo wode , taayyookka alla .
hegeenne , ne doorido asaayyo sa7ay kehin , taani be7anaadaana , ne asaa ufayssaa taanikka ufayttanaadaananne neegeetuura issippe taanikka galatanaadaana .
nuuni nu aawatudan nagaraa oottida; moorobaanne iitabaa oottida .
nu aawati gibxxen de7iyo wode , ne maalaalissiya oosuwaa qoppibookkona . aggenna ne siiquwaa darotettaa eti hassayibookkona; zo7o abbaa lanqqiyan ubbaappe xoqqiya xoossaa bolli makkalidosona .
gidikkokka i ba sunttaa gishshawu , ba gita wolqqaa erissanawu eta ashshiis .
i zo7o abbaa azazin , abbay meliis; bazzuwan kaalettiyoogaadan , ciimmaa giddoora eta kaalettidi pinttiis .
pinttidi i eta ixxiyaageetu kushiyaappe ashshiis; morkketu kushiyaappe eta woziis .
eta morkketa haattay mittiis; etappe issoynne attibeenna .
he wode israa7eelati a qaalaa ammanidosona; a sabbidosona .
gidikkonne , eti i oottidoogaa sohuwaarakka dogidosona . a zoretaa naagennan bantta koyidoogaa oottidosona .
bazzon de7iiddi , eti qumaa daroppe amottidosona; qassi xoossaa paaccidosona .
hegaadan i eti woossidoogaa immiis; shin iita harggiyaa eta giddo kiittiis .
asati bazzon bantta dunkkaaniyan de7iiddi , muusanne godaassi dummatida ashkkaraa aaroona qanaatido wode ,
biittay dooyettidi daataana mittiis; abiiraama a keetta asatuura moogiis .
qassi eta maabaraa giddon tamay eexxin , lacoy he iita asata xuuggiis .
koreba deriyan de7iiddi , worqqaa seerissidi maraa misiliyaa medhdhidosona; medhdhidi he misiliyaayyo goynnidosona .
eti xoossaa bonchchuwaa maataa miya miizzaa misiliyan laammidosona .
eti banttana ashshida xoossaa dogidosona; i gibxxen gita oosuwaa ,
kaama biittan maalaalissiyaabaanne , zo7o abban , &quot; hoola ! &quot; giissiyaabaa oottidaagaa .
hegaa gishshawu , xoossay eta xayssana giis; shin xayssenna mala , a hanqquwaa zaaranawu , xoossay doorido muusee gidduwan eqqiis .
hegaappe guyyiyan , eti a qaalaa ammanenna gishshawu , he lo77o biittaa karidosona .
eti bantta dunkkaaniyaa giddon zuuzummidosonanne godaa qaalaayyo azazettibookkona .
hegaa gishshawu , i eta bazzon xayssanaagaa ,
eta zerettaa kawotettatu giddon laalanaagaanne biittan sa7an eta bete kessanaagaa ba kushiyaa denttidi caaqqiis .
hegaappe guyyiyan , eti pa7ooran de7iya ba7aala eeqaayyo goynniyaageetuura issippe gayttidosona; shemppoy baynna eeqatuyyo yarshshettida yarshshuwaa miidosona .
eti bantta oosuwan godaa hanqqetissidosona; hanqqetissin eta giddon iita harggee wodhdhiis .
shin piinhaasi denddidi , eta mooruwaa pirddin , iita harggee eta bollaappe kichchiis .
hegeenne , yeletaappe yeletaa gakkanaassi merinawu ayyo xillotetta gididi qoodettiis .
mariiba pulttuwaa matan godaa hanqqetissidosona; eta gaasuwan muuse bolli metoy gakkiis .
ayssi giikko , eti a yiilloyidosona; yiillotin muuse doonaappe bessenna qaalay kiyiis .
goday xayssite gin , eti kanaane asata xayssibookkona .
he palaappe , eti he asatuura geletti ehettidi , walahettidosonanne; eta de7uwaa wogaa kaallidosona .
xoossaa asati eta eeqaassi goynnidosona; hegeenne , etawu pire gidiis .
eti bantta attumanne macca naata xalahetayyo yarshshidosona .
eti xillo suuttaa , kanaane eeqatuyyo yarshshido bantta attumanne macca naatu suuttaa gussidosona; he suuttan biittay tuniis .
hegaadan eti bantta oosuwan tunidosonanne shaaramuxadan eti bantta xoossaassi ammanettennan ixxidosona .
hegaa gishshawu , godaa hanqqoy a asaa bolli eexxi kiyiis; i baageeta shenetiis .
i eta hara dere asatu kushiyan aattidi immiis; eta ixxidaageeti eta haaridosona .
eta morkketi eta naaqqidosonanne bantta sheniyan ayssidosona .
i eta daroto ashshiis; shin eti makkalaayyo gixxidi kiyidosona; bantta nagaraa gaasuwan xayidosona .
gidikkonne , i eti waassido waasuwaa siyidi , eta waayiyaa qoppiis .
i eta gishshawu , ba maachchaa hassayiis; aggenna ba siiquwaa daruwaadan eta maariis .
eta omooddida ubbay etawu qarettanaadan oottiis .
abeet godawu , nu xoossawu , nuna ashsha . nuuni ne geeshsha sunttaa galatanaadaaninne ne bonchchuwan ceeqettanaadan , kawotettatu giddoppe nuna shiishsha .
goday , israa7eela xoossay merinaappe merinaa gakkanaayyo galatetto ! asay ubbay , &quot; amin77i ! &quot; go .
ayssi giikko , i keha; aggenna a siiqoy merinaassa .
goday ashshidoogeeti hegaadan giidi haasayona .
eti i eta morkketu kushiyaappe wozidoogeetanne i biittatuppe , away mokkiyoosaappenne wulliyoosaappe , huuphessanne tohossa baggappe qoridi shiishshidoogeeta .
etappe issoti issoti bazzo biittan yuuyidosona . bantta de7iyo katamaa biyo ogiyaa demmanawu danddayibookkona .
eti namisettidosonanne saamettidosona; eti yibbaatidosona .
eti metootido wode , godaayyo waassidosona; waassin i eta eta waayiyaappe ashshiis .
eti de7ana katamaa gakkanaashin , i eta sitta ogiyaara kaalettiis .
aggenna a siiquwaayyoonne i asaassi oottido maalaalissiyaabaayyo eti godaa galatona .
ayssi giikko , i saamettidaageeta alees; namisettidaageetakka lo77obaa kalssees .
etappe issoti issoti sakkana xumaa giddon uttidosona; eti birata sanssalatan qashettidaageeta .
ayssi giikko , eti xoossaa qaalaayyo makkalidosonanne ubbaappe xoqqiya xoossaa zoriyaa karidosona .
eti tugga oosuwan daafuridosona; eti kunddidosona; shin eta maaddiyaabay xayiis .
eti metootido wode , godaayyo waassidosona; waassin i eta eta waayiyaappe ashshiis .
sakkana xumaappekka kessiis; eti qashettido birata sanssalataakka duuttiis .
aggenna a siiquwaayyoonne i asaassi oottido maalaalissiyaabaayyo eti godaa galatona .
ayssi giikko , i nahaasiyaappe oosettida gorddiyaa menttiis; birata hiraquwaakka xukkiis .
etappe issoti issoti eeyya gididosona; bantta oottido nagaraa gaasuwaaninne bantta iitatettaa gaasuwan tuggatidosona .
eti quma ubbaa shenetidi , hayquwawu matidosona .
eti metootido wode , godaayyo waassidosona; waassin i eta eta waayiyaappe ashshiis .
i ba qaalaa kiittidi , eta pattiis; duufuwan geliyoosaappe ashshiis .
aggenna a siiquwaayyoonne i asaassi oottido maalaalissiyaabaayyo eti godaa galatona .
eti ayyo galataa yarshshuwaa yarshshona; qassi ufayssa yettan i oottidobaa yootona .
etappe issoti issoti markkabiyan gita abbaa bollan biidosona . eti he gita abbaa bolli bantta oosuwaa oottiyaageeta .
eti godaa oosuwaa , i ciimmaa garssan oottido maalaalissiyaabaa be7idosona .
i azazidi , gotiyaa denttiis; denddin abbaa dambbalay qaaxxiis .
qaaxxin markkabeti pude saluwaa cugudettidosona; hegaappe duge ciimmaa wodhdhidosona . he iita metoy gakkin , eta wozanay taahiis .
eti mattottida asadan xubettidi ganddigaaridosona; eta eraykka daalamiis .
eti metootido wode , godaayyo waassidosona; waassin i eta eta waayiyaappe ashshiis .
i gotiyaa co77u oottiis; abbaa dambbalaakka sirphphi oottiis .
co77u giido gishshawu , eti ufayttidosona; goday eta eti amottido katamaa kessiis .
aggenna a siiquwaayyoonne i asaassi oottido maalaalissiyaabaayyo eti godaa galatona .
eti a asatu yaa7an xoqqu xoqqu oottona; qassi cimatu yaa7an a galatona .
hegan de7iya asatu iitatettaa gishshawu , goday shaafata melissiis; pulttotikka goggennaadan teqqiis .
mokkiya aradda biittaakka mokkenna qa77e biittawu laammiis .
i mela bazzuwan haattay eellanaadan , qassi mela biittan pulttoy xuuqqanaadan oottiis .
namisettidaageeta he sohuwan wottiis; wottin eti banttawu de7iyo katamaa keexxidosona .
eti bantta goshshan zeridi , woyniyaa tokkidi , daro murutaa shiishshidosona .
i eta anjjin , eti keehi corattidosona; eta mehiyaakka guuttibeenna .
asati xoonettiyo wodenne eti huqqunnaa , metuwaanne azzanuwaa gaasuwan kawuyyiyo wode ,
goday eta halaqata karidoogaa bessees; ogee baynna bazzuwan toylattanaadan i eta oottees .
shin i hiyyeesata tuggaappe kessidi , eta keettaa asaa corayees .
suure asati i oottiyoogaa be7idi ufayttoosona; shin iita asati ubbay co77u goosona .
eranchcha gidiyaagee ha yohuwaa qoppo; godaa aggenna siiquwaa akeeko .
wozanay minnidi de7ees; abeet xoossawu , ta wozanay minnidi de7ees . taani neeyyo yexxananne nena sabbana .
tanooshsho , beegotta ! diittawunne maazinqqiyawu beegottite ! taanikka maallado guuraara beegottana .
abeet godawu , taani nena asaa giddon galatana; qassi kawotettaa giddon nena sabbana .
ayssi giikko , aggenna ne siiqoy gita; saluwaappe bollawu aadhdhees . ne tumatettaykka bolla shaaraadan xoqqees .
abeet xoossawu , salotuppe bollaara xoqqu xoqqu ga ! ne bonchchoy sa7a ubbaa bolli gido .
neeni siiqiyoogeeti attana mala , ne ushachcha kushiyan nuna ashsha; neeni taassi alla .
xoossay ba geeshsha sohuwan hagaadan yaagiis; &quot; taani xoonada sekeema biittaa shaakkana; qassi sukkota dilbbaa likkana .
gala7aadee taagaa; minaaseekka taassa; efireemi ta huuphiyaa ashshiya qophe; yihuday ta kawotaa xam77aa .
moo7aabi taani meecettiyo kuyxaaro; eedoomi taagaa gidiyoogaa erissanawu ta caammaa a bolli wottays . taani pilisxxeema xoonada gereerays &quot; yaagiis .
gimbbettida katamaakko , tana oonee efaanay ? eedooma gakkanaassi tana oonee kaalettanay ?
abeet xoossawu , nuna aggiday nena gidikkii ? abeet xoossawu , neeni nu tooranchchatuura olawu kiyakka .
asa maadoy pattenna gishshawu , morkkiyaara olettanawu neeni nuna maadda .
xoossaa wolqqan nuuni nu morkketa xoonana; nu morkketa yedhdhanay a .
abeet taani galatiyo xoossawu , neeni taayyo co77u gooppa .
ayssi giikko , iita worddanchcha asati bantta doonaa ta bolli dooyidosona; eti worddo inxarssan ta bolli haasayoosona .
eti ixo qaalaara tana dooddoosona; gaasoy baynnan tanaara ooyettoosona .
taani eta siiqaysinne etawu woossays; gidikkokka , eti tana mootoosona .
taani lo77o oottin , eti taayyo iitaa zaaroosona; taani eta siiqin , eti tana ixxoosona .
ta morkkiyaa bolli iita daannaa suntta; mootanchchay a ushachchan eqqo .
a qoriyo wode , i mooranchcha gididi beetto; a woosaykka ayyo simmidi gometo !
a baree qaammo; a sunttatettaakka haray ekko !
a naati aawa xayidi hiyyeesona; a maccaasiyaa am77e gidu !
a naati yuuyi yuuyidi woossona; bantta de7iyo onaappekka goodettona !
a aquwaa ubbaa acuwaaway oyqqo; i daafuridi kessidobaa ubbaa allagay bonqqo !
ooninne ayyo kehabaa oottoppo , woykko aawa xayida a naatussi qarettoppo !
a naati ubbay wuri xayona; kaalliya yeletan a sunttay dogetto .
a aawatu nagaray godaa sinttan qofetto; a aayee nagaray mulekka qucettoppo !
he nagaray ubbaton godaa sinttan beetto; eta hassayissiyaabay sa7aappe xoqollettiichcho !
ayssi giikko , i kehabaa oottanawu mulekka qoppibeenna; hiyyeesata , metootanchchatanne ixettidoogeeta gooddidi woriis .
i qangganawu dosido gishshawu , ikka qanggettidaagaa gido ! i anjjanawu dosenna gishshawu , anjjoy appe haakko !
i qanggidi salenna; a qanggettay haattaadan a bollaa katto ! zaytiyaadan a meqettan gelo !
afaladan a kammo; qabattodan ubbaton a xeessan de7o !
hagee tana mootiyaageetussinne tana iitan zigiriyaagetussi goday immiyo woyto gido !
shin abeet ubbaa haariya godawu , ne sunttaa gishshawu , tana maadda . aggenna ne siiquwaanne ne kehatettaa gishshawu , tana ashsha .
ayssi giikko , taani hiyyeesanne metootanchcha asa; ta wozanaykka mazunxxiis .
taani omarssa kuwaadan xayana hanays; taani booliyaadan qoqqofettays .
xoomishin ta gulbbatay hitiis; ta bollaykka laafiis .
tana mootiyaageetuyyo qilliicciyoobaa gidaas; eti tana be7idi , bantta huuphiyaa qaattoosona .
abeet godawu ta xoossawu , tana maadda; aggenna ne siiquwaadan tana ashsha .
abeet godawu , hegee ne kushe gididoogaanne hegaa neeni oottidoogaa ta morkketi erona .
eti tana qanggikkonne , neeni tana anjja ! ta bolli denddiyaageeti yeellatona; shin tana ne ashkkaraa ufayssa .
tana mootiyaageeti kawushshaa maayona; bantta yeellaakka kutadan qumaayona .
taani ta inxxarssan godaa daroppe galatana; daro asay shiiqidosan a galatana .
ayssi giikko , i hiyyeesaa gishshaa mootettees; hayquwawu pirddiyosaappekka a ashshees .
goday ta godaa , &quot; taani ne morkketa neeni tohuwan yedhdha eqqiyoobaa oottana gakkanaassi , hagan taappe ushachcha baggaara utta &quot; yaagiis .
goday ne kawotaa maataa xiyooneppe kiittana; kiittidi , &quot; ne morkketa haara ! &quot; yaagana .
neeni ne morkketuura olettiyo gallassi ne asay eeno gaana . maallado guuraa xaazaadan ne wodalla asay neekko qeeri geeshsha deretun shiiqana .
goday , &quot; malkka xedeqi qeese gididoogaadan , neenikka merinawu qeese gidana &quot; yaagidi caaqqiis; i ba qofaa laammenna .
goday ne ushachchan de7ees; ba hanqquwaa gallassi i kawota kinchcherettana .
kawotettaa bolli i pirddana; olaa dembbatakka aha xalaala oottana; sa7an ubban de7iya kawota i mentterettana .
kawoy ogiyaa lanqqen de7iya haattaa pulttuwaappe uyidi , i ba huuphiyaa xoqqu oottana .
suureti shiiqiyo yaa7an taani ta polo wozanaappe godaa galatana .
godaa oosoti ay keena gitee ! etan ufayttiyaageeti ubbay eta qoppanawu bessees .
a oosoti bonchchuwaaninne anggan kumidaageeta . a xillotettaykka merinaassi de7ees .
i ba maalaalissiya oosoti hassayettanaadan oottiis . goday qarettiyaagaanne maariyaagaa .
baayyo yayyiyaageetuyyo qumaa i immees; i ba maachchaa merinawukka qoppees .
allagatu biittaa immiyoogan i ba oosuwaa wolqqaa ba asaa bessiis .
a kushiyaa oosoti tumanne likke; a wogatikka ubbay ammanettiyaageeta .
etinne meri merinawu eqqidi de7iyaageeta; tumatettaaninne suuretettan imettidaageeta .
i ba asaa wozidi kessiis; i ba maachchaa etaara merinawu wottiis . a sunttay geeshshanne , &quot; hoola ! &quot; giissiyaagaa .
eratettawu koyroy godaayyo yayyiyoogaa; a wogaa oottiyaageetuyyo lo77o akeekay de7ees . goday merinawu galatetto !
godaayyo yayyiyanne a azazuwaa polanawu daroppe ufayttiya asi anjjettidaagaa .
a naati biittan wolqqaama gidana; suure asatu yeletay anjjettana .
aqotay duretettay a keettan de7ees; a xillotettaykka merinawu de7ana .
suure asassi , keha , xillonne qarettiya asatussi , xumaa giddon poo7oy poo7ees .
kehatettan coo tal77iya uraayyo , ba oosuwaa suuretettan oottiya uraayyo kehabay yaana .
xillo asi awudenne kunddenna; merinawu i hassayettana .
iitabaa i siyikkokka dagammenna; ayssi giikko , a wozanay yeeqenna; godan i ammanettees .
a wozanay xala gidiyo gishshawu , mulekka i yayyenna; wurssettan ba morkketi xoonettin be7ana .
i hiyyeesa asaayyo darissidi immiis; qassi a xillotettay merinawu de7ees; a kaceenne bonchchuwan xoqqu gees .
iita asi hegaa be7idi yiillotees; achchaa garccidi , coo xayees . iita asa amoy coo attana .
inttenoo godaa ashkkaratoo , godaa sunttaa galatite !
godaa sunttay hachchippe merinaa gakkanaassi galatetto !
away mokkiyoosaappe biidi wulliyoosaa gakkanawukka godaa sunttay galatetto !
goday kawotetta ubbaappe bollaara haariyaagaa; a bonchchoykka salotuppe xoqqiyaagaa .
godaa nu xoossaa mali oonee ? i bolla xoqqan kawotaa araatan uttiis .
i salotanne sa7aa xeellanawu duge hokkees .
i hiyyeesaa buhiyaappe xoqqu oottees; metootanchchaakka bidinttaa pituwaappe denttees .
denttidi ba asaa halaqatuura utissees .
mayne maccaasiyo naatu aayyiyo oottidi , ufayssidi i keettan o bonchchissees .
israa7eela asay gibxxe biittaappe kiyido wode , yaaqooba keettaa asay allaga qaalan haasayiya asaa yeggidi biido wode ,
yihudaa asay godaayyo geeshsha asa gidiis; israa7eela asaykka ayyo haaro gidiis .
zo7o abbay hegaa be7idi baqatiis; yorddaanoosa shaafaykka guyye simmiis .
dereti deeshshatudan buraaqidosona; keratikka dorssa maraadan guperettidosona .
abbawu , nena baqatissidabay aybee ? yorddaanoosa shaafawu , ayssi guyye simmadii ?
inttenoo deretoo , deeshshatudan ayssi buraaqidetii ? inttenoo keratoo , dorssa maradan ayssi guperettidetii ?
nenoo biittawu , godaa sinttan , yaaqooba xoossaa sinttan kokkora .
i shuchchaa haatta kessidaagaa; zaallaa haatta pultto oottidaagaa .
abeet godawu , nu gishsha gidenna; nu gishsha gidennan , aggenna ne siiquwaanne ne tumatettaa gishshawu , nuuni ne sunttaa bonchchanawu bessees .
dere asati ayssi , &quot; eta xoossay awan de7ii ? &quot; giyonaa ?
nu xoossay saluwaana; i ba dosidobaa ayba gidikkokka oottees .
shin eta eeqati biranne worqqa; eti asa kushen merettidaageeta .
etawu doonay de7ees; shin haasayokkona; ayfee de7ees; shin xeellokkona .
etawu hayttay de7ees; shin siyokkona; siiree de7ees; shin singgokkona .
etawu kushee de7ees; shin oyqqi xeellokkona; tohoykka de7ees; shin hemettokkona; eti bantta qooriyaara cenggurssaa sissokkona .
eta medhdhiyaageetinne etan ammanettiyaageeti ubbay eta mala gidona .
inttenoo , israa7eela asatoo , godan ammanettite ! i inttena maaddiyaagaanne intte gonddalliyaa .
inttenoo , aaroona keettaa asatoo , godan ammanettite ! i inttena maaddiyaagaanne intte gonddalliyaa .
inttenoo , godaassi yayyiyaageetoo , godan ammanettite ! i inttena maaddiyaagaanne intte gonddalliyaa .
goday nuna qoppees; i nuna anjjana . i israa7eela asata anjjana . i aaroona keettaa asata anjjana .
godaassi yayyiyaageeta , guuttatakka gitatakka i gatto anjjana .
goday inttenakka intte naatakka darisso !
saluwaanne sa7aa medhdhida godan anjjettite !
bolla xoqqa saloy xoossaabaa; shin sa7aa i asaassi immiis .
hayqqidaageeti , duufuwan co77u giidaageeti , godaa galatokkona .
shin nuuni , paxa de7iyaageeti , hachchippe doommidi merinaa gakkanaassi godaa galatoos .
i ta cenggurssaanne ta watiwatuwaa siyido gishshawu , taani godaa siiqays .
i ba hayttaa taakko yeggido gishshawu , taani paxa de7ido keenan ubban a xeesana .
hayqoy piredan tana oyqqanawu haniis; moogettana hirggay tana iissiis . tana gashee toliis .
he wode taani , &quot; abeet godawu , hadara ! tana ashsha &quot; yaagada godaa sunttaa xeesaas .
goday kehanne maariyaagaa; nu xoossay qarettiyaagaa .
goday maaddiyaabi baynnaageeta naagees; taani metootido wode , i tana ashshiis .
tanooshsho , simmi woppu ga; ayssi giikko , goday neeyyo kehiis .
goday tana hayquwaappe , ta ayfiyaa afuttaappe , ta tohuwaakka xubiyaappe ashshiis .
hegaa gishshawu , taani paxa de7iyaageetu giddon , godaa sinttan hemettays .
taani , &quot; tana gashee toliis &quot; giyo wodekka , ta ammanuwaa aggabeykke .
taani dagammada , &quot; asi ubbi worddo &quot; yaagaas .
i taassi kehido kehatettaa gishshaa taani godaassi ay qanxxanawu danddayiyaanaa ?
taani wancca kumetta woyniyaa eessaa galataassi shiishshaydda , godaa sunttaa xeegana .
a asaa ubbaa sinttan taani shiiquwaa godaayyo gattana .
geeshshatu hayqoy godaa sinttan keehi daroppe bonchchettidaagaa .
abeet godawu , taani ne ashkkaraa; ee , taani ne ashkkaraa , ne ashkkaree na7aa . tana qashuwaappe neeni birshshadasa .
abeet godawu , taani galataa yarshshuwaa neeyyo yarshshana; yarshshada ne suntta xeegana .
asaa ubbaa sinttan taani shiiquwaa godaayyo gattana .
hegaakka taani gattanaagee , yerusalaamen de7iya godaa keettaa dabaabaana .
kawotettatoo ubbawu , asawu ubbawu , a gitayite !
ayssi giikko , aggenna a siiqoy nuussi gita; goday merinawukka ammanettiyaagaa .
ayssi giikko , i keha . aggenna a siiqoy merinaagaa .
israa7eela asay , &quot; aggenna a siiqoy merinaagaa &quot; yaago .
aaroona keettaa asay , &quot; aggenna a siiqoy merinaagaa &quot; yaago .
godaassi yayyiyaageeti ubbay , &quot; aggenna a siiqoy merinaagaa &quot; yaagona .
taani un77ettido wode godaayyo waassaas; waassin i ta waasuwaa allidi , tana kessiis .
goday tanaara de7iyo gishshawu , taani yayyikke . asi tana ay oottii ?
goday tana maaddanawu tanaara de7ees; ta morkketi xoonettidaageeta taani be7ana .
asan ammanettiyoogaappe godaakko baqatiyoogee lo77o .
daannatun ammanettiyoogaappe godaakko baqatiyoogee lo77o .
kawotettati ubbay tana dooddi oyqqidosona; shin godaa sunttan taani eta xoonaas .
eti tana dooddidosona; ubbasaara dooddi oyqqidosona; shin godaa sunttan taani eta xoonaas .
eti mattay gawu7idoogaadan , ta yuushuwan gawu7idosona . shin agunttay taman eexxiyoogaadan eexxi xayidosona . godaa sunttan taani eta xoonaas .
tana sugi yeggin , kunddana hanays; shin goday tana maaddiis .
goday taayyo wolqqanne minota; i tana ashshiyaagaa gidiis .
olaa xoonidi simmiya asay xillotu dunkkaaniyan hombbociiddi , giyobaa siyite . eti , &quot; godaa ushachcha kushee wolqqaamabaa oottiis !
godaa ushachcha kushee xoonuwaa immiis ! godaa ushachcha kushee wolqqaamabaa oottiis ! &quot; yaagoosona .
taani hayqqikke; paxa de7ananne goday oottidobaa awaajjana .
goday tana iita qaxxayuwaa qaxxayiis; shin hayquwaayyo aattidi immibeenna .
taani giddo gelada godaa galatana mala , beeta maqidasiyaa penggeta ane taayyo dooyite .
hagee godaa penggiyaa; ha penggiyaara xillotu xalaalay geloosona .
neeni taayyo siyido gishshawunne xoonuwaa immido gishshawu , taani nena galatays .
gimbbiyaageeti karidi ixxido shuchchay , godaa xaphuwaa minttiya , ubbaappe aadhdhiya shuchcha gidiis .
hagee goday oottidobaa; qassi nu ayfiyaassikka garamissiyaabaa .
hagee gallassay goday xoonuwaa immido gallassaa . ane nuuni an ufayttoosinne ililoos .
abeet godawu , hay nuna ashsharkkii ! abeet godawu , hay nuussi injjeyarkkii !
godaa sunttan yiya asi anjjettidaagaa gido ! nuuni godaa beeta maqidasiyaappe inttena anjjoos .
goday xoossaa; i nu bollan poo7issiis . irxxa tashiyaa oyqqidi , ayyaana gallassaa bonchchite; yarshshiyoosaakka yuuyi aadhdhite .
neeni ta xoossaa; taani nena galatana . neeni ta xoossaa; taani nena gitayana .
ayssi giikko , i keha; aggenna a siiqoy merinaagaa .
bantta ogiyan boree baynnaageetinne godaa higgiyaadan hemettiyaageeti anjjettidaageeta .
i yootidoogaa oottiyaageetinne bantta kumetta wozanaappe a shiiqiyaageeti anjjettidaageeta .
eti mulekka balabaa oottokkona; godaa ogiyan hemettoosona .
ne wogaayyo ammanettidi naagana mala , neeni nuna azazadasa .
ne awaajjuwaassi azazettiyoogan ta ogee minnanaadan amottays .
yaatikko , ne azazuwaa ubbaa ezggada , taani mulekka yeellatikke .
ne xillo pirddaa tamaaraydda , taani nena suure wozanaappe galatana .
taani ne awaajjuwaadan oottana; tana mulekka yeggoppa .
yelagay ba ogiyaa geeshsha oottidi waati naaganawu danddayii ? ne qaalay giyoogaadan de7ikko danddayees .
taani ta polo wozanaappe nena koyays; ne azazotuppe wora hemettennaadan tana naaga .
taani nena naaqqennaadan ne qaalaa ta wozanan wottaas .
abeet godawu , neeni galatetta ! ne awaajjuwaa tana tamaarissa .
ne doonaappe kiyida pirddaa taani ta inxxarssan yootays .
duretettan ufayttiyoogaappe , taani neeni yootidoban aatta ufayttays .
ne wogata zaara zaarada qoppaysinne ne ogiyaa loytta akeekays .
taani ne awaajjuwan ufayttays; ne qaalaakka taani dogikke .
taani paxa de7ana malanne ne qaalaayyo azazettana mala , taassi ne ashkkaraassi kehabaa ootta .
ne higgiyaa giddon de7iya maalaalissiya tumatettaa taani be7ana mala , ta ayfiyaa poga .
taani ha sa7an imatta; ne azazota taappe genttoppa .
taani ubba wode ne pirddaa laamotaydda hayqqays .
otorettiyaageeta , qanggettidaageeta , ne azazuwaappe wora hemettiyaageeta neeni seeraasa .
taani neeni yootidoogaa oottido gishshawu , eta cashshaanne eta karettaa ta bollaappe digga .
haray atto halaqati shiiqidi , ta bolli maqettikkokka , taani , ne ashkkaray , ne awaajjuwaa zaara zaarada qoppana .
neeni yootidoogee tana ufayssees; i tana zorees .
taani hayqqana hanays; neeni giido qaalaadan ta shemppuwaa ashsha .
taani ta ogiyaabaa neessi yootin , neeni taayyo siyadasa; simmi ne awaajjuwaa tana tamaarissa .
ne wogaa ogiyaa tana akeekissa; maalaalissiya ne oosuwaa taani zaara zaaradakka qoppana .
azzanoy daridoogan ta shemppoy daafuriis; neeni giido qaalaadan tana minttetta .
worddo ogiyaa taappe haassa; ne aaro kehatettan ne higgiyaa tana tamaarissa .
taani tumaa ogiyaa dooraas; ne pirddaa ezggaas .
abeet godawu , taani neeni yootidoogaa mintta oyqqaas; simmi tana yeellayoppa !
neeni tana daro wozanttido gishshawu , taani ne azazuwaa ogiyan woxxays .
abeet godawu , ne anjjuwaa birshshettaa tana tamaarissa; taani wurssettay gakkanawu a naagana .
taani ne higgiyaa naagana malanne ta kumetta wozanaappe taani awu azazettana mala , neeni taayyo akeekaa imma .
ne azazuwaa ogiyan tana kaaletta; ayssi giikko , taani an ufayttays .
ta wozanaa miishshaakko gidennan , neeni yootidobaakko zaara .
pattennabaa xeellenna mala , ta ayfeta teqqa; ne ogiyan ta de7uwaa ooraxissa .
neessi yayyiyaageetuyyo neeni giido qaalaa taassi , ne ashkkaraassi pola .
taani yayyiyo cashshaa taappe digga . ne pirdday ay mala lo77o !
taani ne wogaa naaganawu amottays; neeni xillo gidiyo gishshawu , ta de7uwaa ooraxissa .
abeet godawu , aggenna ne siiquwaa tana bessa; neeni giido qaalaadan tana ashsha .
taani ne qaalan ammanettiyo gishshawu , tana cayiyaageetuyyo zaaranawu danddayays .
taani ne pirddan ufayssaa oottiyo gishshawu , ta inxxarssaappe tumatettaa qaalaa xayssoppa .
taani ubbatoo , meri merinawukka ne higgiyaassi azazettana .
taani ne wogaa poliyo gishshawu , aahuwan hemettana .
taani kawotu sinttan eqqada , neeni yootidobaa yootaydda yeellatikke .
taani ne azazota siiqiyo gishshawu , etan ufayttays .
taani siiqiyo ne azazota bonchchays; ne awaajjuwaakka zaara zaarada qoppana .
neeni taassi , ne ashkkaraassi , immido qaalaa qoppa; he qaalan taani ufayssaa oottays .
neeni , &quot; taani nena paxa wottana &quot; giido qaalay ta tuggaa wode tana minttettees .
otoranchchati tana likkiyaappe aattidi cayoosona; shin taani ne higgiyaappe sher77i giikke .
abeet godawu , beniisappe de7iya ne pirddaa taani hassayays; hegan taani minettays .
iitati ne higgiyaayyo azazettennaagaa be7in , yiilloy tana worees .
taani de7iyo allaga biittan ne awaajjoy taayyo yexxiyoobaa gidiis .
abeet godawu , taani qammi ne sunttaa qoppays; ne higgiyaakka naagays .
ne wogaassi azazettiyoogee taayyo anjjo gidiis .
abeet godawu , tana gakkida saamay nena; taani ne qaalaassi azazettana yaagays .
taani ta kumetta wozanaappe nena woossays . neeni giido qaalaadan taayyo qaretta .
taani ta ogiyaa akeeka xeellada , neeni yootidobaakko simmaas .
taani ne azazuwaa naaganawu , eesotanaappe attin takkikke .
iitati tana wodoruwaara dooddikkokka , taani ne higgiyaa dogabeykke .
ne xillo pirddaa gishshawu , nena galatanawu , taani qamma bilahe denddays .
taani neeyyo yayyiyaageetu ubbaayyoonne ne wogaa naagiyaageetuyyo dabbo .
abeet godawu , sa7ay aggenna ne siiquwan kumiis; ne awaajjuwaa tana tamaarissa .
abeet godawu , ne giido qaalaadan taassi ne ashkkaraassi kehabaa oottadasa .
taani ne azazotan ammanettiyo gishshawu , lo77o pirddaanne eratettaa tana tamaarissa .
taani qaxxayettanaappe kase wora hemettaas; shin ha77i ne qaalawu azazettays .
neeni keha; neeni kehabaa oottaasa; ne awaajjuwaa tana tamaarissa .
otoranchchati tana wordduwaa tiyoosona; shin taani ne wogaa ta kumetta wozanaappe naagana .
eta wozanay mulekka damma; shin taani ne higgiyan ufayttays .
taani qaxxayettidoogee tawu lo77iis; ayssi giikko , ne awaajjuwaa tamaaranaassi tana maaddiis .
daro sha7u worqqaappenne biraappe , ne doonaappe kiyida higgee taayyo aadhdhees .
tana ne kushee medhdhiisinne giigissiis . ne azazuwaa taani tamaarana mala , taayyo akeekaa imma .
taani ne qaalan ufayssaa oottido gishshawu , neessi yayyiyaageeti tana be7idi ufayttona .
abeet godawu , ne pirdday xillo gidiyoogaanne neeni tana tuman qaxxayidoogaa taani erays .
neeni taayyo ne ashkkaraayyo giido qaalaadan , aggenna ne siiqoy tana minttetto .
taani paxa de7ana mala , taayyo qaretta; ayssi giikko , ne higgee tana ufayssees .
otoranchchati wordduwan tana qohiyo gishshawu , yeellatona . tana gidikko , taani ne wogata zaara zaarada qoppays .
neessi yayyiyaageetinne neeni yootidobaa eriyaageeti ubbay taakko yona .
taani yeellatenna mala , ne awaajjuwaassi azazettiyoogan boree baynnaagaa gidarkkinaa !
neeni tana ashshana mala , taani naagaydda daafurays; taani ne qaalan ufayssaa oottays .
neeni giido qaalay polettin be7anawu xeelliiddi , ta ayfee galjjiis . taani , &quot; bawu neeni tana awude minttettaneeshsha ? &quot; yaagays .
cuwan kaqqido ogoruwaa gidada gunddaas; gidikkonne , ne awaajjuwaa balikke .
taani ne ashkkaray awude gakkanaassi naagoo ? tana yedettiyaageeta neeni awude pirdduutee ?
ne higgiyaa naagenna otoranchchati tana onggana giidi , taayyo ollaa bookkoosona .
ne azazoti ubbay ammanttiyaageeta . tana asati wordduwan yedettiyo gishshawu , hay tana maadda !
eti tana worirggidi qiisan ashshidosona; shin taani ne wogaa aggabeykke .
aggenna ne siiquwan ta de7uwaa naaga; hegeenne , neeni ne doonaappe yootidoogaa taani naaganaassa .
abeet godawu , ne qaalay merinaagaa; inne saluwan minnidi de7ees .
neeni yeletaappe yeletaa gakkanaassi ammanettiyaagaa . neeni ha sa7aa baasada essadasa; inne minnidi de7ees .
neeni giidoogaadan ubbabaykka hachchi gakkanaassi minnidi de7ees; ayssi giikko , ubbatikka ne ashkkarata .
ne higgee tana ufayssennabaa gidiyaakko , ta tuggaa wode taani xayana shin .
taani ne wogaa mulekka dogikke; ayssi giikko , neeni an tana paxa wottadasa .
taani nebaattennee; tana ashsha; ayssi giikko , taani ne wogaa naaganawu koyays .
iitati tana xayssanawu zuggidi naagoosona; shin taani neeni yootidoogaa qoppays .
ubbabawu zawi de7iyoogaa taani be7aas; shin ne higgiyawu zawi baawa .
taani ne higgiyaa ayba siiqiyaanaa ! gallassaa kumettaa taani qoppiyoogee a .
ne azazoti ubba wodekka tanaara de7iyo gishshawu , eti tana ta morkketuppe aadhdhida eranchcha kessoosona .
taani neeni yootidoogaa qoppiyo gishshawu , tana tamaarissida ubbaappekka aadhdhida akeekay taayyo de7ees .
taani ne wogaayyo azazettiyo gishshawu , cimatuugaappe aattada akeekays .
taani ne qaalaayyo azazettanawu koyiyo gishshawu , ta tohuwaa iita oge ubbaappe naagaas .
neeni tana tamaarissido gishshawu , taani ne pirddaappe wora babeykke .
ne qaalay ayba mal77ii ! eessaa ililuwaappekka aadhdhidi , ta manggaagan mal77ees .
ne wogaappe akeekaa demmaas; hegaa gishshawu , taani geella oge ubbaa ixxays .
ne qaalay ta gediyaassi xomppe , ta ogiyaassikka poo7o .
ne xillo pirddaadan de7anawu , taani caaqqido caaquwaa minttana .
taani daro tuggataas; abeet godawu , neeni giido qaalaadan tana paxa wotta .
abeet godawu , ta doonaappe kiyiya galataa ekka; tana pirddaa tamaarissa .
taani ne gishshawu , ta shemppuwaa immanawu giigaas; taani ne higgiyaa dogikke .
iitati taayyo gitiyaa yeggidosona; shin taani ne wogaappe sher77i gabeykke .
neeni yootidobay merinawu tabaa; ee , i ta wozanaayyo ufayssa .
taani merinawu , wurssettaa gakkanawu ne awaajjuwaadan oottanawu qachchaas .
taani naa77u qofay de7iyo asata ixxays; shin ne higgiyaa siiqays .
neeni taayyo qosetta attiyo sohonne ta gonddalliyaa; taani ne qaalan ufayssaa oottays .
taani ta xoossaa azazuwaa naagana mala , inttenoo , iitabaa oottiyaageetoo , taappe haakkite !
neeni giido qaalaadan tana kaafa; yaatikko , taani paxa de7ana . taani ufayssan naagiyooban tana yeellayoppa .
tana zemppissa; yaatikko , taani saro de7ana; taani ubba wode ne awaajjuwaa ezggana .
ne awaajjuwaappe wora biyaageeta ubbaa neeni ekkakka; eta cimoy coo hada .
sa7an de7iya iitata ubbaa neeni pitodan qoodaasa; hegaa gishshawu , taani neeni yootidobaa siiqays .
ta bollay neessi yayyidi kokkorees; taani ne pirddaassi yayyays .
taani likkebaanne xillobaa oottaas; tana huqqunniyaageetussi oloppa .
tana ne ashkkaraa maaddanawu geppa; tana otoranchchatun huqqunnissoppa .
neeni , &quot; taani nena ashshana &quot; giido qaalaa polo gaada naagishin , ta ayfee galjjiis .
taayyo , ne ashkkaraayyo , neeni aggenna ne siiquwaadan ootta; ne awaajjuwaakka tana tamaarissa .
taani ne ashkkaraa; neeni yootiyoobaa taani erana mala , akeekaa taayyo imma .
abeet godawu , asati ne higgiyaa menttido gishshawu , neeni pirddanawu wodee ha77a .
taani ne azazuwaa worqqaappe aattada siiqays; ee , geeshsha worqqaappekka aattada siiqays .
hegaa gishshawu , taani ne wogati ubbay giyoogaadan hemettays; geella oge ubbaa taani ixxays .
neeni yootidobay maalaalissiyaabaa; hegaa gishshawu , taani awu azazettays .
ne qaalaa birshshettay poo7uwaa immees; akeekay paccidoogeetussi akeekaa immees .
taani ne azazuwaassi daro saamettada hel77ays .
haa taakko simma; ne sunttaa siiqiyaageetu ubbawu neeni oottiyoogaadan taassikka qaretta .
neeni giido qaalaadan ta hemetaa suurissa; ay nagarinne tana haaroppo .
taani ne wogaayyo azazettanawu , tana huqqunnidaageetu kushiyaappe woza .
ta bolli , ne ashkkaraa bolli , ne som77uwaa poo7issa; ne awaajjuwaakka tamaarissa .
ne higgiyawu asay azazettibeenna gishshawu , ta ayfiyaappe afuttay shaafaadan goggees .
abeet godawu , neeni xillo; ne pirddaykka likke .
neeni yootidobay xillonne mule ammanettiyaagaa .
ta morkketi ne qaala toochchido gishshawu , ne qaalaa mishoy ta gomppan eexxi kiyiis .
neeni giido qaalay daroppe ammanettiyaagaa; taani , ne ashkkaray a siiqays .
taani guuttanne karettida asa; gidikkonne , taani ne wogaa dogikke .
ne xillotettay merinawu de7ees; ne higgeekka tuma .
metoynne tuggay tana gakkiis; shin ne azazoti tana ufayssoosona .
neeni yootidobay merinawukka xillo; taani paxa de7ana mala , akeekaa taayyo imma .
abeet godawu , kumetta wozanaappe neeyyo waassaas; taayyo alla . taaninne ne awaajjuwaassi azazettana .
taani neeyyo waassaas; tana ashsha; taaninne neeni yootidobaa oottana .
xalqqee dolenna guuran denddada , &quot; tana maadda &quot; gaada neeyyo waassays . neeni taayyo giido qaalan ufayssaa oottays .
ne qaalaabaa zaara zaarada qoppanawu , qamma utta aqays .
abeet godawu , aggenna ne siiquwaa gishshawu , tabaa siya; ne xillo pirddaadan tana paxa wotta .
iitabawu tana yedettiyaageeti tana matoosona; eti ne higgiyaappe haakkoosona .
shin abeet godawu , neeni ta matan de7aasa; ne azazoti ubbaykka tuma .
taani benippe doommada , neeni yootidobaa tamaaraas; a neeni merinawu mintta essadasa .
ta tuggaa be7ada , tana ashsha; ayssi giikko , taani ne higgiyaa dogabeykke .
ta gishshaa mootettada tana shatintta; neeni giido qaalaadan tana paxa wotta .
ne awaajjuwaa eti ekkenna gishshawu , atotettay iitatuppe haahuwan de7ees .
abeet godawu , ne qaretay daro; ne xillo pirddaadan tana paxa wotta .
ta morkketinne tana yedettiyaageeti daro; shin taani neeni yootidobaappe sher77i giikke .
eti ne azazota naagenna gishshawu , taani kaddanchchata be7ada shenetaas .
abeet godawu , taani ne wogaa siiqiyo siiquwaa qoppa; aggenna ne siiquwaadan tana paxa wotta .
ne qaalay koyrokka tuma; ne xillo pirdday ubbaykka merinawu de7ees .
halaqati tana coo yedettoosona; shin ta wozanay ne qaalawu yayyees .
darobaa omooddida asi ufayttiyoogaadan , neeni giido qaalan taani ufayttays .
taani wordduwaa ixxaysinne shenetays; shin ne higgiyaa siiqays .
ne xillo pirddaa gishshawu , taani nena gallassan laapputon galatays .
ne higgiyaa siiqiyaageetawu kumetta sarotettay de7ees; eta mulekka aybinne xubettanawu danddayenna .
abeet godawu , taani ne atotettaa ufayssan naagays; ne azazotakka oottays .
taani neeni yootidobaa naagays; taani daroppe a siiqays .
taani ne wogaassinne neeni yootidobaassi azazettana; ayssi giikko , ta ogiyaa ubbaa neeni be7aasa .
abeet godawu , ta waasoy ne sintti gakko; neeni giido qaalaadan taayyo akeekaa imma .
ta watiwatoy ne sintti gakko; neeni giido qaalaadan tana ashsha .
neeni ne awaajjuwaa tana tamaarissiyo gishshawu , ta doonaappe galatay pulttana .
ne azazoti ubbay xillo gidiyo gishshawu , ta inxxarssay ne qaalaabaa yexxana .
taani ne wogaa doorido gishshawu , ne kushee tana maaddanawu giigidaagaa gido .
abeet godawu , neeni tana ashshanaagaa laamotays; ne higgeenne tana ufayssees .
taani nena galatana mala , tana paxa wotta; ne pirddaykka tana maaddo .
taani bayida dorssadan bichchaarays; tana ne ashkkaraa koya; ayssi giikko , taani ne azazuwaa dogabeykke .
ta waayiyaa wode taani godaa xeesaas; xeesin i taayyo koyiis .
abeet godawu , worddotiya doonatuppenne cimmiya inxxarssatuppe tana ashsha .
inttenoo worddanchchatoo , goday inttena waatanddeeshsha ? simmi harabaa ay gujjanddeeshsha ?
tooranchchatu zubbiyan qaran i inttena caddana; xiixinttaa bonqquwan i inttena xuuggana .
aayyee tanoo ! inttenaara de7iyoogee mesheka woykko qeedaare asaara de7iyoogaa mala iita .
sarotettaa ixxiya asatuura taani daro wodiyaa de7aas .
taani saro asa; shin taani sarotettaabaa haasayiyo wode , eti olaabaa haasayoosona !
taani xoqqu gaada wogga dereta xeellays; taayyo maadoy awuppe yanddeeshsha ?
taayyo maadoy saluwaanne sa7aa medhdhida godaappe yees .
i ne gediyaa hallixissenna; nena naagiyaagee xiskkenna .
israa7eela naagiyaagee mulekka zin77ennanne xiskkenna .
goday nena naagiyaagaa . goday neeyyo ushachcha baggaara gididi , nena kuwayiyaagaa .
gallassi nena away meenna; qammikka aginay nena qohenna .
goday qohiyaabaa ubbaappe nena naagana; i nena saro wottana .
goday ne yuussaa , ne buussaa , hachchippe merinaa gakkanaassi naagana .
eti tana , &quot; ane godaa keettaa boos &quot; yaagin , taani ufayttaas .
nenoo yerusalaame katamawu , nuuni ne penggetuura gelidi eqqida !
yerusalaame katamay , asay issippetettan de7iyo lo77o keexettida katama .
godaa awaajjuwaadan zareti , israa7eela zareti , godaa galatanawu yiyo katamay hagaa .
daawita zerettaappe kawotidaageeti bantta asaayyo pirddanawu yan uttidosona .
yerusalaame sarotettaayyo hagaadan yaagidi woossite; &quot; nena siiqiyaageetawu eti oottiyoobay ubbay injjeto !
ne gimbbetu giddon saroy de7o ! ne qatotakka bochchiyaabay xayo ! &quot; yaagidi woossite .
ta ishatunne ta dabbotu gishshawu gaada , &quot; ne giddon saroy de7o ! &quot; yaagays .
godaa nu xoossaa keettaa gishshawu gaada , taani yerusalaamee duretanawu woossana .
nenoo , kawotaa araatan saluwan uttidaagoo , taani pude neekko xeellays .
ashkkaray ba godaa kushiyaa xeelliyoogaadaaninne ashkkariyaa ba godee kushiyaa xeelliyoogaadan , hegaadankka i nuna maarana gakkanaassi , nu ayfee godaakko , nu xoossaakko , xeellees .
nuna maara; abeet godawu , nuna maara . ayssi giikko , nuuyyo karee dariis .
nuuni ishaluwan de7iyaageetu cashshaanne otoranchchatu kariyaa kallida .
goday nu bagga gidennaakko , nuuni waananeeshsha ? israa7eela asati zaaruwaa hagaadan yaagidi zaarona;
&quot; goday nu bagga gidennaakko , nu bollan asay denddido wode ,
eti nu bollan hanqquwaa suullidi , nuna paxa mittana shin .
di7oy nuna meeccana shin; shaafaa haattay nuna muukkana shin;
kixa haattay nuna maana shin &quot; yaagona .
nuna nu morkketu achchan zalissibeenna goday galatetto .
nuuni shankkanchchatu piriyaappe kafoy kessi ekkiyoogaadan kessi ekkida . pireenne meqqiis , nuuninne kessi ekkidi attida !
nu maadoy saluwaanne sa7aa medhdhida godaappe yees .
godan ammanettiyaageeti qaaxxanawu danddayenna , merinawu de7iya xiyoone deriyaa mala .
wogga dereti yerusalaame katamaa yuushuwan de7iyoogaadan , hachchippe merinaa gakkanaassi , goday ba asaa yuushuwan de7ees .
iita asati xillo asatu biittan haariiddi gam77okkona; gam77ikko , ooni erii , xillo asatikka etadan iitatettaa tamaarana .
abeet godawu , keha asatussinne wozanaa suure asatussi kehabaa ootta .
bantta geella ogiyaa simmiyaageeta neeni iitaa oottiyaageetuura issippe qaxxaya . israa7eelayyo saroy gido !
goday nuna omoodettidaageeta zaaridi , yerusalaame ehiido wode , nuuyyo aymo milatiis .
he wode nuuni daro ufaytti , miiccidi , ufayssaa yettaa yexxida . yaatin , hara kawotettati bantta giddon , &quot; hageetussi goday gitabaa oottiis &quot; yaagidosona .
tumukka goday nuussi gitabaa oottiis; nuunikka keehippe ufayttida .
abeet godawu , neegeeba bazzuwan iraa bukissada , shaafaa haattaa zaarada kunttiyoogaadan , nuuyyookka nu aquwaa zaara .
yeekkiiddi zeridaageeti , ufayssawu yexxiiddi cakkona .
zerettaa tookkidi , yeekkiiddi biidaagee , ufayssa yettaa yexxiiddi , mirqqiyaa tookkidi simmana .
goday keettaa keexxana xayikko , keexxiyaageeti coo mela daafuroosona . goday katamaa naagana xayikko , naagiyaageeti coo mela naagoosona .
neeni maallado guuran denddiyoogee , omarssi qamissada zin77iyoogee , qumassi hirggada tuggatiyoogee coo mela; ayssi giikko , goday ba siiqiyoogeetawu qumaa immees .
naati godaappe imettiya imota; yeloti tumuppe woyto .
issi uray ba yelagatettan yelido naati , olanchchaa kushiyan de7iya tooratu mala .
he tooratu mala daro naati de7iyo asi anjjettidaagaa . ayssi giikko , i ba morkketuura pirddaa yaa7an mootettiyo wode , mulekka shatimettenna .
godaassi yayyiyaageetinne a ogiyan hemettiyaageeti ubbay anjjettidaageeta .
neeni ne daafuraa ayfiyaa maana; neeni ufayttananne neeyyo lo77o gidana .
ne maccaasiyaa ne son ayfiyaa herxxaxxida woyniyaa turaa mala gidana . ne naatikka ne masoobiyaa yuushuwan , wogaraa puutiyaa mala gidana .
godaassi yayyiya asi tumuppe hegaadan anjjettana .
goday nena xiyooneppe anjjo ! neeni de7ido laytta ubban yerusalaamee duretin be7a !
ne naatu naata be7a ! israa7eelayyo saroy gido !
israa7eela asay hagaadan yaago; &quot; eti ta yelagatettaasappe doommidi , tana huqqunnidosona .
ee , eti ta yelagatettaasappe doommidi , tana huqqunnidosona; shin eti tana xayssibookkona .
ta zokkuwaa xurqqayyiyan shocii shocidi , goyido shooqaa milatissidosona &quot; yaago .
shin goday xillo gididaagee iitatu qashuwaappe tana birshshi yeddiis .
xiyoone ixxiya ubbay yeellatidi guyye simmo .
keettaa huuphiyan mokkidi , diccanaappe kasetidi meliya maataa mala gido .
he maataa buuccanawu kushen dankkiyay woykko mirqqe qachchiyay ooninne baawa .
he ogiyaara aadhdhiyaageeti , &quot; goday wolqqaa immo &quot; gin , cakkiyaageeti , &quot; goday anjjo &quot; giyoobay de7enna .
abeet godawu , taani metuwaa ciimman de7aydda , neeyyo waassays .
abeet godawu , ta cenggurssaa siya; taani watiwatiyo watiwatuwaa ne hayttay ezggo .
abeet godawu , neeni nu nagaraa mazggafan xaafidaakko , abeet godawu , woni ooni pirddaappe attanawu danddayii ?
shin nuuni nena bonchchidi azazettana mala , nuuyyo atto yaagaasa .
taani godaa naagays; ee , taani a laamotan naagays; a qaalankka ufayssaa oottays .
sa7ay awude wonttanddeeshsha giidi naagiya qamma konttomatuppe aadhdhada , ee , taani etappekka aadhdhada godaa laamotan naagays .
israa7eela asawu , godan ufayssaa ootta; ayssi giikko , aggenna siiqoy godaana; qassi i ubbaton asaa ashshanawu koyees .
israa7eela asaa eta nagaraa ubbaappe ashshanaagee a .
abeet godawu , taani ayyuwaa aggaas; ta hanuwaanikka otorettikke . gitabaassi woykko eranawu danddayenna maalaalissiyaabaassi taani hirggikke .
hegaa aggada xanttaa duuxxida na7i ba aayee achchan co77u giyoogaadan , taani co77o gaas . ee , woppu giida na7adan taani woppu gaas .
israa7eela asawu , hachchippe merinaa gakkanaassi godan ufayssaa oottite .
abeet godawu , daawitabaanne i danddayido metuwaa qoppa .
godaassi i caaqqidoogaa , yaaqooba xoossaayyo , wolqqaamaayyo i hagaadan yaagidi geppidoogaa hassaya;
&quot; hagaappe sinttan taani ta soo gelikke , woykko ta hiixan zin77ikke .
taani ta ayfiyaa qilimmikke , woykko xiskkikke .
hegeenne , taani godaassi soho , yaaqooba xoossaayyo , wolqqaamaayyo de7iyoosaa giigissana gakkanaashiina &quot; yaagiis .
hekko , nuuni taabootaabaa beetaliheemen siyida; yi7aariima giyo kataman a nuuni demmida .
nuuni , &quot; ane i de7iyoosaa boos; a gedee yedhdhiyoosan gufannidi , awu goynnoos &quot; yaagida .
abeet godawu , dendda ! ne minotettawu malaata gidiya ne taabootaara ne beeta maqidasiyaa gelada de7a .
ne qeeseti xillotettaa maayona; ne asati ufayssawu yexxona .
ne ashkkaraa daawita gishshawu , neeni doorido kawuwaa yeggoppa .
goday daawitassi mulekka kaddenna caaquwaa hagaadan yaagidi caaqqiis; &quot; ne gulbbataappe yelettida ne naatuppe issuwaa taani kawoyana .
ne naati ta maachchaanne taani tamaarissiyo timirttiyaa naagikko , eta naatikka ne kawotaa araatan merinawu uttana &quot; yaagiis .
goday xiyoone dooriis; baayyo de7iyoosa oottanawukka amottidi , hagaadan yaagiis;
&quot; hagee taayyo merinawu de7iyo soho; taani amottido gishshawu , hagan uttana .
taani daro kattaa immada xiyoone anjjana; an de7iya hiyyeesatakka qumaa kalssana .
an de7iya qeesetakka taani atotettaa mayzzana; an de7iya xoossaa asatikka ufayssawu yexxana .
&quot; ha sohuwan daawita zerettaappe issuwaa kawoyana; taani doorido kawuwaa kawotettaa gam77issana .
taani a morkketa yeellaa mayzzana; shin a huuphiyan de7iya kawotaa kallachchay phoolana &quot; yaagiis .
ishantti issippetettan de7iyoogee ayba lo77obeenne ufayssiyaabee !
hegee huuphiyaa tiyin , buuchchaara goggiya , aaroona buuchchaara goggidi a maayuwaa morggiyaa gakkiya al77o zaytiyaa mala .
hegee hermmoone deriyaa xaazay xiyoone dereta gakkiyoogaa mala . goday hegan anjjuwaa , merinaa de7uwaa immiis .
inttenoo godaa ashkkaratoo , godaa keettan qammi oottiyaageetoo , ubbaykka haa yiidi , godaa galatite .
beeta maqidasiyan intte kushiyaa miccidi , godaa galatite .
saluwaanne sa7aa medhdhida goday inttena xiyooneppe anjjo .
nttenoo godaa ashkkaratoo , godaa sunttaa galatite !
inttenoo godaa keettaa giddon , nu xoossaa keettaa dabaaban eqqidaageetoo ,
i keha gidiyo gishshawu , i lo77o gidiyo gishshawu , a sunttaa sabbite !
goday yaaqooba ba huuphessi , israa7eela asaakka bawu buzo oottidi dooriis .
goday gita gidiyoogaanne nu goday xoossatu ubbaappe xoqqiyoogaa taani erays .
saluwankka sa7ankka , abbatunkka ciimma ubbaa giddonkka i ba dosidobaa ubbaa oottees .
dulkka shaaraa sa7aa gaxaappe i denttees; i iraara wolqqanttaa kiittees; ba minjjiyo sohuwaappe carkkuwaa kessees .
gibxxe biittan asaa naatuppenne mehiyaa maraappe bayra yelettidaageeta woriis .
he sohuwan gibxxe kawuwaanne a ashkkarata ubbaa qaxxayanawu , oorattabaanne maalaalissiyaabaa oottiis .
i daro kawotettata bashshiis; wolqqaama kawotakka woriis .
amooretu kawuwaa sihoona baasaane kawuwaa ooganne kanaane kawota ubbaa woridi ,
eta biittaa ba asata , israa7eelata laatissiis .
abeet godawu , ne sunttay merinawu de7ana; yeletaappe yeletaa gakkanaassi neeni hassayettana .
goday ba asaayyo pirddana; i ba ashkkaratuyyo qarettana .
dere asatu eeqati asa kushee biraappenne worqqaappe medhdhidoogeeta .
etawu doonay de7ees , shin haasayokkona; ayfee de7ees , shin xeellokkona .
hayttay de7ees , shin siyokkona; eta doonan shemppoy baawa .
eta medhdhidaageetinne etan ammanettiyaageeti ubbay etadan hanona .
israa7eela keettaa asatoo , godaa galatite; aaroona keettaa asatoo , godaa galatite;
leewa keettaa asatoo , godaa galatite; godaayyo yayyiyaageetoo , ubbay godaa galatite .
yerusalaamen de7iya goday xiyoonen galatetto !
ayssi giikko , i keha; aggenna a siiqoy merinaagaa .
xoossatu xoossaa galatite ! aggenna a siiqoy merinaagaa .
godatuaggenna a siiqoy merinaagaa .
a xalaalay gita maalaalissiyaabaa oottees; aggenna a siiqoy merinaagaa .
ba aadhdhida eran i salota medhdhiis; aggenna a siiqoy merinaagaa .
biittaa haattaa bollan micciis; aggenna a siiqoy merinaagaa .
gita poo7ota medhdhiis; aggenna a siiqoy merinaagaa .
away gallassi haaranaadan oottiis; aggenna a siiqoy merinaagaa .
aginaynne xoolintteti qammi haaranaadan oottiis; aggenna a siiqoy merinaagaa .
i gibxxe biittan bayrata woriis; aggenna a siiqoy merinaagaa .
israa7eela asaa gibxxeppe kaalettidi kessiis; aggenna a siiqoy merinaagaa .
ba mino kushiyan , ba wolqqaama qesiyan hagaa oottiis; aggenna a siiqoy merinaagaa .
zo7o abbaa shaakki yeggiis; aggenna a siiqoy merinaagaa .
israa7eela asaa he abbaa gidduwaara pinttiis; aggenna a siiqoy merinaagaa .
gibxxe kawuwaanne a olanchchata zo7o abban muukissiis; aggenna a siiqoy merinaagaa .
i ba asaa kaalettidi , bazzuwaa kanttissiis; aggenna a siiqoy merinaagaa .
gita kawota shociis; aggenna a siiqoy merinaagaa .
erettida kawota woriis; aggenna a siiqoy merinaagaa .
ee , amooretu kawuwaa sihoona woriis; aggenna a siiqoy merinaagaa .
qassi baasaane kawuwaa ooga woriis; aggenna a siiqoy merinaagaa .
yaatidi eta biittaa ba asaa laatissiis; aggenna a siiqoy merinaagaa .
ee , ba ashkkaraa israa7eela laatissiis; aggenna a siiqoy merinaagaa .
i nuuni kawuyyido wodekka nuna qoppiis; aggenna a siiqoy merinaagaa .
nuna nu morkketuppe ashshiis; aggenna a siiqoy merinaagaa .
mereta ubbawu qumaa immees; aggenna a siiqoy merinaagaa .
saluwaa xoossaa galatite ! aggenna a siiqoy merinaagaa .
baabiloone shaafatu lanqqen uttidi , nuuni xiyoone qoppido wode yeekkida .
he sohuwan nuuni nu diittaa mittaa bolli kaqqida .
nuna omooddida asati nuuni yexxidi , eta ufayssana mala , &quot; xiyoone yettaappe issuwaa ane nuuyyo yexxite &quot; yaagidosona .
godaa yettaa nuuni allaga biittan waati yexxonii ?
yerusalaame katamawu , taani nena balikko , ta ushachcha kushee ba oosuwaa balo .
taani nena hassayennan aggikkonne ta ufayssa ubbaappe aattada yerusalaame dosennan aggikko , ta inxxarssay kookkiyaara oyqetto .
abeet godawu , yerusalaamee omoodettiyo gallassi eedooma asati oottidobaa hassaya; eti , &quot; qolite ! qolite ! hirkki xaphuwaa gakkanaassi laalite ! &quot; yaagidoogaa baloppa .
baabiloone biittawu , neenikka bayana ! neeni nu bollan oottido palaa haluwaa ne bolli oottiyaagee anjjettidaagaa .
ne guutta naata oyqqidi , zaallaa bolla shociyaagee anjjettidaagaa .
abeet godawu , taani ta kumetta wozanaappe nena galatana; xoossatu sinttan nena sabbana .
ne geeshsha beeta maqidasiyaakko simmada ziggaydda , aggenna ne siiquwaanne ne tumatettaa gishshawu , taani ne sunttaa galatays; ayssi giikko , neeni ne sunttaanne ne qaalaa ubbaappe aattada xoqqu oottadasa .
taani xeesido gallassi taayyo koyadasa; ne minotettan tana minttadasa .
abeet godawu , sa7an de7iya kawoti ubbay nena galatona; ayssi giikko , eti ne doonaappe kiyida qaalaa siyidosona .
godaa bonchchoy gita gidiyo gishshawu , eti godaa ogiyaabaa yexxana .
goday bolla xoqqan de7ikkokka , hiyyeesata keha ayfiyan xeellees . shin otoranchchata i haahuwan erees .
taani meto giddoora hemettikkokka , neeni tana saro ashshaasa . ta morkketu hanqquwaa bolli ne kushiyaa miccaasa; ne ushachchan tana ashshaasa .
goday taassi giidi qoppidoogaa polana; abeet godawu , aggenna ne siiqoy merinaagaa . ne kushe oosuwaa yegga aggoppa .
abeet godawu , neeni tana qoradasa; qoradakka eradasa .
taani awude uttiyaakkonne awude eqqiyaakko , neeni eraasa; neeni ta qofaa ubbaa haahuwan akeekaasa .
taani biyoosaanne shemppiyoosaa xomoosaasa; ta ogeta ubbaa neeni eraasa .
abeet godawu , taani ta inxxarssan issi qaala haasayanaappe kasetada , neeni ta qofaa ubbaa eraasa .
neeni ta yuushuwan ubba baggaarakka de7aasa; ne kushiyan tana naagaasa .
ne eratettay tana keehippe maalaalissiyaabaa; taani akeekanawu danddayiyoosaappe xoqqa .
taani neeppe awu baanawu danddayiyaanaa ? woykko ne sinttaappe awu baqatanawu danddayiyaanaa ?
pude saluwaa kiyikko , neeni yan de7aasa ! duge si7ooliyaa wodhdhikkokka , neeni yan de7aasa .
away mokkiyoosaa baggi paallada biikko , woykko away wulliyoosaa baggan haakkada de7ikko ,
he sohuwankka ne kushee tana kaalettees; ne ushachcha kushee tana zemppissees .
taani , &quot; xumawu , tana gentta; poo7uwawu , qammawu laametta &quot; yaagiyaakkokka ,
xumaa addiniitay neeyyo xumenna; qammay gallassaadan poo7ees; ayssi giikko , neeyyo xumay poo7o mala .
neeni ta giddo asatettaa ubbaa medhdhadasa; ta aayee uluwan tana neeni tiladasa .
neeni tana maalaalissiya oorattabaa oottada medhdhido gishshawu , taani nena galatays . ne oosoti maalaalissiyaageeta ! taani qassi hegaa wurssada erays .
taani geema sohuwan merettiyo wode , ta meqettati neeppe geemmibookkona . ta bollay ta aayee uluwaa ciimmaa giddon hiillan alleeqettidi oosettiyo wode ,
yelettibeenna ta bollaa ne ayfee be7iis . biron issoynne doomettennan de7iiddi , taayyo neeni bazzido gallassati ubbati ne mazggafan xaafettidosona .
abeet xoossawu , ne qofati ayba corattidonaa ! eta eranaagee ayba waayissii !
taani eta qoodiyaakko , eti shaahetaappe darana shin . taani beegottiyo wode , ha77ikka nenaara de7ays .
abeet xoossawu , neeni iitata woranddiishsha ! suuttaa gussiya asati taappe haakkona !
eti ne bolli iitabaa haasayoosona; ne morkketi ne sunttaa mooroosona .
abeet godawu , nena ixxiyaageeta taani ixxikkinaa ? ne bolli denddiyaageeta taani shenetikkinaa ?
taani eta mule ixxays; eta taani ta morkketudan qoodays .
abeet xoossawu , tana qorada , ta wozanaa era; tana paaccada , ta qofaa era .
ane tanan iitabay de7ikko xeella; xeellada , merinaa ogiyan tana kaaletta .
abeet godawu , iita asatuppe tana ashsha; makkalanchcha asatuppe tana naaga .
eti ubba wode iitabaa oottanawu maqettoosona; ubba gallassikka ooshshaa denttanawu karchchoosona .
eti bantta inxxarssaa shooshshaagaadan qarayoosona; eta doonaappe asa woriya shooshshaa yiishshaa mala haasayay kiyees .
abeet godawu , iita asatu kushiyaappe tana ashsha; ta tohuwaa qaxxanawu qoppiya makkalanchcha asatuppe tana naaga .
otoranchcha asati taayyo diizzaa giigissidosona; gitiyaa hiixxidosona; tana oyqqanawu piriyaa ogiyan wottidosona .
taani godaa , &quot; neeni ta xoossaa &quot; yaagays . abeet godawu , taani watiwatiyo watiwatuwaa siya .
abeet ubbaa haariya godawu , tana ashshiya minuwawu , olaa gallassi ta huuphiyaa gonddalladasa .
abeet godawu , iitatuyyo eta amuwaa immoppa; eta iita maqquwaa polissoppa .
ta morkketun tana xoonissoppa; eta doonaappe kiyiya iitabay etawu simmo .
eta bolli xuuggiya bonqqoy qoletto; eti ollan olettona; hegaappe naa77antto denddoppona .
zigiriyaageeta biittay tookkoppo; makkalanchcha asata iitabay yedetaa sirqqo .
goday hiyyeesatussi pirddiyoogaanne metootanchchatu maataa naagissiyoogaa erays .
tumuppe xilloti ne sunttaa galatana; suure asati ne sinttan de7ana .
abeet godawu , taani nena xeesays; tana maaddanawu ellella . taani neessi waassiyo wode , ta cenggurssaa siya !
ta woosay ixaanaa cuwaadan ne sintti shiiqo; taani ta kushiyaa micciyoogee neeyyo omarssa yarshsho mala gido .
abeet godawu , ta doonaa naagiyaabaa wotta; ta menttershshatu penggiyan zabaynnaa essa .
moorobaa oottiya asatuura iita oosuwaa oottenna mala , ta wozanaa iitabaakko zaaroppa . eta yarshshuwaa gibiraakka tana mizoppa .
xillo asi tana aggenna siiquwan seeranawunne qaxxayanawu danddayees; shin taani iita asatuppe bonchchwaakka ekkennan ixxays; ayssi giikko , taani ubbatonkka eta iita oosuwaa bolli woossays .
eta daannati zaallaa aafuwaara duge olettiyo wode , ta qaalay tuma gidiyoogaa eta asay erana .
mittay phalqqettiyoogaadaaninne pinccettiyoogaadan eta meqettaykka duufuwaa doonan laalettana .
abeet ubbaa haariya godawu , ta ayfee nena xeellees; taani neekko baqatada attays; tana hayquwawu aattada immoppa .
eti taayyo yeggi wottido gitiyaappenne iitaa oottiyaageetu piriyaappe tana naaga .
taani saro aadhdhishin , iitati bantta wottido gitiyan oyqettona .
ta qaalaa xoqqu oottada , taani godaassi waassays . ta qaalaa xoqqu oottada , godaassi watiwatays .
ta qohuwaa ubbaa ayyo magannays; ta metuwaa ubbaa ayyo yootays .
taani hitido wode , neeni ta ogiyaa eraasa . taani hemettiyo ogiyan taayyo gitiyaa qotti wottidosona .
taani ushachchi simmada xeelliyo wode , tana maaddiyaabi issoynne baawa; taani qosetta attiyoosi baawa; tana naagiyaabi mulekka baawa .
abeet godawu , taani neeyyo hagaadan gaydda waassays; &quot; neeni taani baqatada attiyo soho; taani paxa de7ishin , tana gakkida saama &quot; yaagays .
taani keehippe metootiyo gishshawu , ta waasuwaa ezgga . tana yedettiyaageeti taayyo keehippe wolqqaamido gishshawu , tana etappe ashsha .
taani ne sunttaa galatana mala , tana qashuwaappe birshsha . neeni taayyo kehiyo gishshawu , xilloti ta yuushuwan shiiqana .
abeet godawu , ta woosaa siya; ta watiwatuwaa ezgga . neeni xillonne ammanettiyaagaa gidiyo gishshawu , taayyo zaaruwaa imma .
ne sinttan xillo gidana asi baawa; hegaa gishshawu , tana ne ashkkaraa pirddawu shiishshoppa .
tana ta morkkee yedettidi , biittaara gatti kinchcherettiis; beni hayqqida asatudan tana xuman wottiis .
hegaa gishshawu , taani hitaas; ta wozanaykka yibbaatiis .
taani beni wodeta hassayays; neeni oottido oosuwaa ubbaa zaara zaarada qoppaysinne ne kushee oottidobaa akeekays .
taani ta kushiyaa neekko miccaas; mela biittay haattaa koyiyoogaadan , taani nena saamettays .
abeet godawu , taayyo zaaruwaa immanawu ellella ! taani hitaas . taani duge duufuwan geliya asatu mala gidennaadan , ne som77uwaa taappe genttoppa .
taani nena ammanettiyo gishshawu , maallado aggenna ne siiquwaabaa tana sissa . taani ta shemppuwaappe nena woossiyo gishshawu , taani baanawu bessiya ogiyaa tana tamaarissa .
abeet godawu , taani neekko baqatido gishshawu , tana ta morkketuppe ashsha .
neeni ta xoossaa gidiyo gishshawu , taani ne sheniyaa oottana mala , tana tamaarissa; taayyo keha; tana salalla ogiyaa kaaletta .
abeet godawu , ne sunttaa gishshawu , tana ashsha; ne xillotettan tana metuwaappe kessa .
aggenna ne siiquwan ta morkketa wora; ta baarigaarata ubbaa xayssa; ayssi giikko , taani ne ashkkaraa .
goday , ta wogga zaallay galatetto ! i ta kushiyaa olawu , ta biradhdhetakka toorawu loohissees .
i tana siiqiya xoossaanne ta qatuwaa; i ta miixaanne tana ashshiyaagaa . i ta gonddalliyaanne taani baqatada attiyo soho . kawotettata i taayyo haarissiyaagaa .
abeet godawu , neeni ayyo qoppiyoogee asi aybee ? neeni kabboyiyoogee asa na7i aybee ?
asi issiton carkkiya carkko mala; a gallassatikka aadhdhiya kuwaa mala .
abeet godawu , ne saluwaa phalqqada duge wodhdha ! wogga dereta bochcha; etinne cuwattona !
wolqqanttaa yeddada ne morkketa laala ! ne wonddafiyaa zubbiyaa yeddada eta yedetta !
bollaara ne kushiyaa duge yeddada , tana ciimma haattatuppe goochchada kessa; allaga asatu kushiyaappe tana wotta ekka .
eti tumaa haasayana giidi caaqqidikka , wordduwaa haasayoosona .
abeet xoossawu , taani neeyyo ooratta yettaa yexxana; tammu baqettan waaxettida diittaa neeyyo diixxana .
kawotussi xoonuwaa immaasa; ne ashkkaraa daawita ashshaasa .
tana pala bisuwaappe ashsha; allaga asatu kushiyaappe tana wotta ekka . eti tumaa haasayana giidi caaqqidikka , wordduwaa haasayoosona .
nu attuma naati bantta yelagatettan dalqqidalqqidi , dicciya mittaa mala gidona . nu macca naatikka kawo keettaa zoozziyan alleequwawu essido tuuqe mala gidona .
nu gootarati daro dumma dumma qommo kattan kumona; nu dembbatun de7iya dorssati sha7aa , tammu sha7aa yelona .
nu miizzati modhdhona; eti awucayennan yelettidi corattona . nu ogetun dagama waasoy siyettoppo .
ha yohoy tumu haniyo asati anjjettidaageeta . eta xoossay godaa gidiyo asati anjjettidaageeta .
abeet ta xoossawu , ta kawuwawu , taani nena gitayananne ne sunttaa meri merinawu galatana .
taani nena ubba gallassi sabbana; ne sunttaanne meri merinawu galatana .
goday gita; aaro galatay ayyo bessees . a gitatettay asa qofaappe aadhdhees .
issi yeletay hara yeletaayyo neeni oottidobaa yootana; ne maalaalissiya oosotakka awaajjana .
eti ne bonchchuwaanne ne anggaa gitatettaabaa haasayana; taanikka ne maalaalissiya oosuwaa zaara zaarada qoppana .
asay , &quot; hoola ! &quot; giissiya ne oosuwaa wolqqaabaa haasayana; taanikka ne gitatettaa awaajjana .
eti ne kehatettaa daruwaabaa yootana; ne xillotettaabaakka yexxana .
goday qarettiyaagaanne maariyaagaa; i hanqqettanawu eesotennaagaa; danddayanchchaanne aggenna siiqoy dariyoogaa .
goday ubbawu keha; i ba medhdhido ubbawu qarettiyaagaa .
abeet godawu , ne mereta ubbay nena galatana; ne asati ubbaykka nena sabbana .
eti ne kawotettaa bonchchuwaabaa haasayana; ne wolqqaabaa yootana .
hegeenne , ne wolqqaama oosuwaabaanne ne kawotettaa bonchchuwaa anggaabaa asaa erissanaassa .
ne kawotettay merinaa kawotettaa; ne maatay yeleta ubbaa gakkanaassa . goday ba giido qaalawu ubbawu ammanettiyaagaa; i ba ooso ubban qarettiyaagaa .
goday hokkidaageeta ubbaa zemppissees; kunddidaageeta ubbaa denttees .
ubbaa ayfee neekko xeellees; eta koshshiyo wodiyan neeni etawu qumaa immaasa .
neeni ne kushiyaappe yeggada , paxa de7iyaageeta ubbaa amuwaa alaasa .
goday ba ogiyan ubban xillo; i ba ooso ubban qarettiyaagaa .
goday bana xeesiya ubbawu , tuman bana xeesiya ubbawu matan de7ees .
i baayyo yayyiyaageetu ubbaayyo amuwaa kunttees . qassi i eta waasuwaa siyidi , eta ashshees .
goday bana siiqiyaageeta ubbaa naagees; shin iitata ubbaa xayssana .
taani ta doonan godaa galatana . mereta ubbay a geeshsha sunttaa meri merinawu galato !
tanooshsho , godaa galata !
ta de7o laytta ubban taani godaa galatana; taani de7ido keenan ubban ta xoossaa sabbana .
asi ashshanawu danddayenna gishshawu , asaa halaqatun ammanettoppite .
eta shemppoy kiyiyo wode , eti biittawu simmoosona; eta halchchoy ubbay he gallassikka atti aggees .
yaaqooba xoossay maaddiyo uraynne godaa ba xoossaa baayyo ufayssa oottiya uray anjjettidaagaa .
xoossay saluwaanne sa7aa , gita abbaanne a giddon de7iyaabaa ubbaa medhdhidaagaa; i merinawukka ammanettiyaagaa .
i naaqettidaageetawu pirddiyaagaa; namisettidaageetawu qumaa immiyaagaa . goday qashettidaageeta birshshees;
goday qooqeta xeelissees . goday kunddidaageeta denttees; goday xillota siiqees .
goday beteta naagees . am77etanne aaway baynna naata maaddees; shin iitatu ogiyaa halissees .
goday merinawu kawotees . xiyoonee , ne xoossay , yeletaappe yeletaa gakkanaassi kawotana .
nu xoossaa sabbiyoogee lo77ottennee; a sabbiyoogee ufayssiyaabaanne bessiyaabaa .
goday yerusalaame bottokonees; israa7eela asatuppe betidaageetakka shiishshees .
wozanay meqqidoogeeta i pattees; eta mazunttaakka i qachchees .
i xoolintteta medhdhiyo wode , eta qoodaa likkiyan wottiis; eta ubbaakka eta sunttan sunttan xeegees .
nu goday gita; a wolqqay daro; a akeekay likkiyaappe aadhdhiyaagaa .
goday naaqettidaageeta zemppissees; shin iitata biittan duge olees .
godaassi galataa yettaa yexxite; nu xoossaassi diittaa diixxite .
i saluwaa shaaraa mayzzees; sa7aassi iraa bukissees; qeera deretu bolli maataa mokissees .
mehetuyyoonne waassiya quuro maratuyyo miyoobaa i immees .
i ufayttiyoy paratu wolqqaaninne tooranchchatu minotettan gidenna .
goday bawu yayyiyaageetuuninne aggenna a siiquwan bantta ufayssaa wottidaageetun ufayttees .
yerusalaame katamawu , godaa galata ! xiyoonee , ne xoossaa galata !
ayssi giikko , i ne penggiya hiraquwaa minttees; ne giddon de7iya ne asaakka anjjees .
i ne zawaa sarotettan naagees; nena keehippe lo77iya gisttiyaa kalssees .
i ba kiitaa biittaayyo kiittees; a qaalaynne eesuwan gakkees .
i shachchaa bullukkodan miccees; akkaa bidinttaadan laalees .
i ba gita shachchaa shuchchaadan duge olees . he meeguwan eqqanawu ooninne danddayenna .
i ba qaalaa kiittidi , shachchaa seerissees . i carkkuwaa carkkissin , haattay goggees .
i ba qaalaa yaaqooba zerettaassi , ba awaajjuwaanne pirddaa israa7eela asaassi awaajjees .
i hara kawotettaa asaassi hagaa oottibeenna; eti a pirddaa erokkona .
salotun de7iyaageetoo , godaa galatite; bolla xoqqan de7iyaageetoo , a galatite .
inttenoo , a kiitanchchatoo , ubbay a galatite . saluwan de7iya a olanchchatoo , ubbay a galatite .
awawu , aginawu , a galatite; poo7iya xoolinttetoo , ubbay a galatite .
inttenoo , ubbaappe bolla xoqqan de7iya salotoo , a galatite . salo gufanttuwaappe bollaara de7iya haattatoo , a galatite .
eti ubbati godaa sunttaa galatona; ayssi giikko , i azazin , eti ubbaykka merettidosona .
i eta meri merinawu eta sohuwan sohuwan wottiis . eti mulekka ixxanawu danddayenna azazuwaa i etawu immiis .
sa7an de7iyaageetoo , miimminttetoo , gita abbaa ciimmatoo , ubbatikka a galatite .
inttenoo , wolqqanttawu , shachchawu , shaarawu , cigaarawu , a azazuwaa poliya gotiyawu , ubbatikka a galatite .
inttenoo , deretoo , keratoo , miyo ayfiyaa ayfiya mittatoo , zigatoo , ubbatikka a galatite .
mehetoo , do7atoo , sa7aara gooshettiya meretatoo , paalliya kafotoo , ubbatikka a galatite .
sa7aa kawotoo , kawotettaa asatoo , halaqatoo , deriyaa haariyaageetoo , ubbatikka a galatite .
wodallatoo , geela7otoo , cimatoo , naatoo , ubbatikka a galatite .
eti ubbati godaa sunttaa galatona; ayssi giikko , a sunttay ubbaappe bollaara de7iyaagaa; a bonchchoy salotuppekka sa7aappekka bollaara xoqqan de7ees .
a bagga gidiya , ayyo matattiya israa7eela asati a galatana mala , i eta minttiis .
godaayyo ooratta yettaa yexxite ! ammaniyaageetu yaa7an a sabbite !
israa7eela asati banttana medhdhidaagan ufayttona . xiyoone asati bantta kawuwan keehippe ufayttona .
duriiddi , karaabiyaa baqqiiddinne diittaa diixxiiddi , a sunttaa sabbona .
ayssi giikko , goday ba asan ufayttees; naaqettidaageetawu xoonuwaa immidi , i eta bonchchees .
xoossaa asati bantta xoonuwan ufayttona; qamman ubban ufayssawu yexxona .
eta doonan xoossaa galatay , eta kushiyankka naa77u bagga qara bisoy de7o .
hegeenne , eti kawotettatuyyo haluwaa kessanaassanne asata qaxxayanaassa .
eta kawota sanssalatan , eta ola gadaawatakka biratan qachchanaassanne ,
eta bolli xaafettida pirddaa polanaassa . hegee xoossaa asatu ubbaayyo xoono .
a geeshsha sohuwan xoossaa galatite; a wolqqaama salo gufanttuwan a galatite .
a wolqqaama oosotu gishshawu , a galatite; ubbaappe aadhdhiya a gitatettaadan a galatite .
malkkataa punniiddi , a galatite; diittaanne maazinqqiyaa diixxiiddi a galatite .
karaabiyaa baqqiiddinne duriiddi , a galatite; diittaa diixxiiddinne pulaaliyaa punniiddi , a galatite .
daalaa qaattiiddi , a galatite; daalaa shociiddi , a galatite .
paxa shemppiya ubbati godaa galatona !
hagee kawoy arxxekssiisi hindde biittaappe toophphiyaa biittaa gakkanaashin de7iya , xeetanne laatamanne laappun biittata haariyo wode hanidabaa .
i uttidi haariyo waanna katamay suusa geetettees .
i kawotido heezzantto layttan , baappe garssaara haariyaageetussinne biittaa ayssiyaageetussi gita gibiraa giigissiis . he gibiraa sohuwan meedoonanne parsse biittaa ola gadaawati , biittaa halaqatinne ayssiyaageeti beettidosona .
kawoy issi xeetanne hosppun tammu gallassaa kumettaa ba kawotettaa duretettaanne ba bonchcho anggaa ubbaa eta bessiis .
he gallassatuppe guyyiyan , kawoy qassikka hara laappun gallassawu gam77iya gibiraa , suusa kataman , duriyaappe manqquwaa gakkanaashin de7iya asa ubbaassi giigissiis . he gibiray kawo keettaa ataakilttiyaa sohuwan giigiis .
he sohuwan de7iya dabaabay , liinuwaappe dadettida boottanne salo milatiya magalashotun puulatti uttiis . magalashotikka ochcha teera milatiya lo77o liinuwaa baqettan aattin , ibinabarade giyo shuchchaappe oosettida dizggiyaa bollan de7iya bira migidotun kaqetti uttidosona . qassi worqqaappenne biraappe oosettida arssati , dumma dumma meray de7iyo al77o shuchchatuppenne inqqotuppe oosettida baasuwan maaran yegetti uttidosona .
issoy issuwaappe dumma gidida worqqa burccukkuwan woyne eessay asa ubbaassi imettees; kawoykka daro keha gidido gishshawu , woyne eessaassi zawi baawa .
shin issi issi asi ba koyoogaa keenaa uyees; hegaa kawoy kasetidi , ba ashkkaratussi odi wottiis .
he wode kawiyaa asxxiinakka maccaasa ubbaassi gibiraa kawuwaa keettan giigissaasu .
gibiray doomettido laappuntta gallassi , kawoy arxxekssiisi woyniyaa eessaa alidi ufayttido wode , ba ashkkarata mahumaana , biztta , harbboona , biigita , abaagita , zetaaranne karkkaasa geetettiya laappun mureessata xeegidi ,
&quot; kawiyo asxxiino kawotaa kallachchaa goxissidi , haa ekki yiite &quot; yaagidi azaziis . ayssi giikko , a keehippe puulanchcha gidiyo gishshawu , halaqatinne asay ubbay o be7ana mala , kawoy koyiis .
shin kawuwaa azazuwaa mureessati odin , kawiyaa asxxiina kawuwaa sinttawu yeennan ixxaasu . hegee kawuwaa hanqquwaa suulissiis .
hegaa gishshawu , kawoy gita maatay de7iyo laappun parssenne meedoona sunttata xeesidi gelissiis .
eti karshshaana , shetaara , adimaata , tarsseesa , mereesa , marssananne mamukaana geetettoosona . he asati aadhdhida eranchchanne he biittaa higgiyaanne de7uwaa wogaa minttidi eroosona . hagaa malabaassi kawoy ubba wodekka eta oychchees .
kawoy eta , &quot; taani , kawoy arxxekssiisi , ta mureessatu bolli kiittin , kawiyaa asxxiina ta azazuwaa polennan ixxaasu . hegaa gishshawu , higgee odiyo maaran o waatanawu bessii ? &quot; yaagidi oychchiis .
oychchin etappe issoy , mamukaani kawuwaa sinttaaninne halaqatu sinttan zaaridi , hagaadan yaagiis; &quot; kawiyaa asxxiina kawuwaa xalaala gidennan de7ishin , a halaqata ubbaanne a kawotettaa giddon de7iya asaa ubbaa naaqqaasu .
ayssi giikko , ha kawotettaa giddon de7iya maccaasay ubbay kawiyaa asxxiina oottidoogaa siyidi , ba azinaa azinaa karanawu doommana . etikka , kawoy arxxekssiisi baakko yaanaadan xeegissin , kawiyaa asxxiina ixxabeykkeeyye ! yaagana .
hegaa xalla gidennan , parssenne meedoona halaqatu maccaasati hagaa siyido wode , hachchi away wullanaashinkka bantta azinata hegaadan giidi karana . hegan maccaasatuppenne azinatuppe gidduwan ooshshay darana .
&quot; hegaa gishshawu kawuwawu , neeni dosikko , kawiyaa asxxiina naa77antto ne sintti aadhdhennaadan teqqiya awaajuwaa kessa; he awaajoykka naa77antto laamettenna mala , parssenne meedoona higgiyaa giddon xaafetto . hegaappe guyyiyan , a kawiyo gidiyo bonchchuwaa ippe kehiya harannissi imma .
ayssi giikko , ha neeni aattido awaajoy ha gita kawotettan ubban odettiyo wode , issi issi maccaasiyaa dure gidin , manqqo gidin , shaakkennan ba azinaa bonchchana &quot; yaagiis .
yaagin kawoynne a halaqati ha zoriyan ufayttidosona . hegaa gishshawu , mamukaani giidoogaadan kawoy oottiis .
i ba kawotettaa giddon de7iya dumma dumma biittatussi eta pitaliyaaninne eta qaalan xaafidi , dabddaabbiyaa kiittiis; he awaajoy , issi issi azinay ba keettaa keettaa ayssiya halaqa gidiyoogaa odees .
hegaappe simmin , kawuwaa arxxekssiisa hanqqoy dochchiis; dochchin kawiyaa asxxiina oottidobaanne ikka i bollan kessido awaajuwaabaa qoppiis .
he wode kawo keettan oottiya ashkkarati a hagaadan yaagidosona; &quot; lo77o puulaara de7iya geela7o macca naata koyidi , kawuwaassi ehaana mala ,
ne kawotettaa giddon de7iya biittatu ubban halaqata suntta . etikka lo77o puulaara de7iya geela7o macca naata dooridi , suusa katamaa ehiidi , maccaasawu giigida keettan wottona . hegan he maccaasaa keettawu halaafe gidiya kawo mureessaa hegaaya kushiyan eti de7ishin , eta puulaa loyttiyaabay ubbay etawu imetto .
hegaappe guyyiyan , kawuwaa ubbaappe aadhdhada ufayssiya geela7iyaa asxxiini sohuwan kawiyo gidu &quot; yaagidosona . yaagin ha zoree kawuwaa ufayssido gishshawu , kawoy hegaadan oottiis .
hegan suusa kataman issi marddikiyoosa giyo ayhuda biittaa asi de7ees . ikka yaa7iira na7aa; yaa7iiri shim77a na7aa; shim77i biniyaama zare gidiya qiisa na7aa .
baabiloone kawoy naabukadanaxoori yihudaa kawuwaa yo7aakiinanne hara ayhuda asaa olan omooddidi efiido wode , marddikiyoosi etaara issippe biidaagaa .
gido shin , i he biittan de7iiddi , ba aawaa ishaa na7iyo , ibraysxxe qaalan hadaaso geetettiya asttiro banaara wottidi dichchees . asttira merankka qottankka keehi puulanchcha . i aawaynne aayyiyaa hayqqoogaappe guyyiyan , marddikiyoosi o efiidi , ba macca na7iyo oottidi dichchiis .
kawoy kessido awaajuwaanne azazuwaa maaran , suusa katamaa ehiido doorettida daro geela7otuppe issinna asttiro . akka yaada , maccaasawu giigida keettaa halaafe gidiya hegaaya giyoogaa aawatettan uttaasu .
hegaayi asttiro be7ido wode , in keehippe ufayttiis; o dumma xeelliis . yaatidi sohuwaarakka maanawu dumma qumaanne bollaa gorppettiyo tishshaa iyyo immiis . qassi iyyo oottanawu kawo keettaappe doorettida laappun danggiriixeta sunttidi , maccaasawu giigida keettan , kifile ubbaappe aadhdhidi lo77iya kifiliyan onne i danggiriixeta efiidi wottiis .
marddikiyoosi iyyo kasetidi odidoogaadan , asttira ayhuda asa gidiyoogaa oossinne odabeykku .
qassikka marddikiyoosi asttiri payyatettaanne iyyo haniyaabaa eranawu , maccaasaa keettaa sinttaara hachchi hachchi yaanne haanne hemettees .
geela7oti kawuwaakko gelanaappe kasetidi , issi layttaa kumettaa bantta puulaa loyttiiddi gam77oosona; hegeekka , koyro usuppun aginaa karbbiyaa zayitiyan gorppettiiddi gam77idi , naa77antto usuppun aginaa qassi , lo77o sawiya shittuwan gorppettoosona .
hegaappe guyyiyan , issi geela7iyaa kawuwaakko geliyo wodee gakkiyo wode , ba koyido maayuwaa maaya puulattada , maccaasaa keettaappe kiyada , kawoy de7iyoosaa gelawusu .
qammi gelada , kawuwaara aqidoogaappe hini baggan , wonttin maallado kiyawusu . kiyin kawo baakkoti de7iyo hara keettaa o efoosona . efin he keettaassi halaafe gidiya kawo mureessay sha7ishagaazi o naagees . kawoy dosidinne i sunttaa xeegidi , &quot; onakko ehiite &quot; gaana xayikko , a naa77antto kawuwaakko gelanawu danddayukku .
hegaa gidishin , kawuwaakko geliyo kayay asttiro gakkiis . asttira marddikiyoosa aawaa ishaa abihayla na7iyo; marddikiyoosi ba na7iyo kessidi dichchidooro . a maccaasawu giigida keettawu halaafe gidiya kawo mureessay hegaayi zoridoogaadan maayuwaa maayaasu . o be7ida ubbay i puulaa nashshiis .
arxxekssiisi kawotido laappuntta layttan , tebeeta giyo tammantta aginan asttira kawoy de7iyoosaa gelaasu .
gelido wode , kawoy hara maccaasa ubbaappe aattidi , o dosiisinne hara geela7otu ubbaappe in ufayttiis . hegaa gishshawu , kawotaa kallachchaa i huuphiyan goxxidi , o asxxiini sohuwan kawiyo kessiis .
hegaappe guyyiyan , kawoy asttiri bonchchuwaassi gita gibiraa giigissiis . giigissidi halaqatanne biittaa ayssiyaageeta xeesiis . qassi ba kawotettaa giddon ufayssa baalay bonchchettana mala awaajjidi , imotaakka ba kehatettaa keenaa huuphiyan huuphiyan immiis .
hegee hegaadan de7ishin , marddikiyoosi kawuwaa keettan halaqa gididi sunttettiis .
asttira ayhuda asa gidiyoogaa ha77i gakkanaashinkka oossinne odabeykku . o marddikiyoosi , &quot; odoppa &quot; giido gishshawu , kase na7atettan azazettiyoogaadan , ha77ikka ayyo azazettaasu .
marddikiyoosi kawo keettan oottiiddi de7iyo wode , kawoy de7iyo kifileta geliyo penggiyaa naagiya kawo mureessatuppe naa77ati , bigitaaninne tereshi kawuwaa arxxekssiisa morkkidi , woranawu maqettidosona .
eta maqquwaa marddikiyoosi siyidi , kawee asttirissi yootin , akka marddikiyoosa sunttan kawuwaassi yootaasu .
yootin kawoy yohuwaa loyttidi , qoridi xeelliyo wode , yohoy tuma gididi beettin , he naa77u asata kocan kaqqidi woriis . ha hanotettaykka kawuwaa arxxekssiisa taarikiyaa xaafiyo maxaafan xaafettiis .
hegaappe guyyiyan , kawoy arxxekssiisi hamaana giyo issi banaara oottiyaagaayyo sunttatettaa xoqqissidi , ba halaqatuyyo halaqa oottidi sunttiis . hamaana aaway hammadaati ayhudatu morkkiyaa , agaaga zare .
kawoy azazi wottido gishshawu , kawo keettaa penggen oottiya halaqati ubbati hamaani kanttiyo wode , gulbbatidi a bonchchoosona . gido shin , marddikiyoosi hamaanassi gulbbatennaaninne bonchchennan ixxiis .
he wodiyan kawo keettaa penggen oottiya halaqati marddikiyoosa , &quot; kawuwaa azazuwaa polennan ayssi ixxay ? &quot; yaagidi ,
hachchi hachchi odoosona; shin i eti odiyoogaa siyanawu koyibeenna . ubba qassi , &quot; taani ayhuda asa gidiyo gishshawu , hamaanassi gulbbatanawunne a bonchchanawu danddayikke &quot; yaagiis . hegaappe guyyiyan eti , &quot; ha marddikiyoosi odiyo gaasuwaa siyidi , hamaani waananddeeshsha ! &quot; giiddi , ayyo yootidosona .
marddikiyoosi baayyo gulbbatennaagaanne bana bonchchennaagaa hamaani erido wode , hanqquwaa tamaadan eexxi kiyiis .
hegaa bollikka qassi , marddikiyoosi ayhuda asa gidiyoogaa eriis; eridi a xalaalaa qaxxayiyoogee laafabaa giidi qoppido gishshawu , arxxekssiisa kawotettaa giddon de7iya ayhuda zariyaa ubbaa woranawu halchchiis .
arxxekssiisi kawotido tammanne naa77antto layttan , niisaana giyo koyro aginan , ayhudata woriyo aginaanne gallassaa eranawu , puriima giyo saamaa a sinttan yegganaadan , hamaani azaziis . he saamay wodhdhido maaran , adaare giyo tammanne naa77antta aginan , tammanne heezzantto gallassay ayhudati wuriyo gallassa gidiyoogee qashettiis .
hegaappe guyyiyan , hamaani kawuwaa arxxekssiisassi hagaadan yaagidi yootiis; &quot; ne kawotettaa giddon mulesan laalettidi de7iya issi zare asati de7oosona; eta de7uwaa maaray hara asaagaappe dumma; hegaa xalla gidennan , eti kawuwaa higgiyaassikka haarettokkona . hegaa gishshawu , neeni eta de7ona gaada co77u giikko , hegee lo77o gidenna .
hegaa gishshawu kawuwawu , ha qofay nena ufayssikko , ha asata wori xayssana mala , awaajuwaa kessa . hegaa ne oottikko , taani heezzu xeetanne oytamu sha7u kilo giraame deexxiya biraa kawo buquraa minjjiyo keettawu gelissanaadan , ne kawotettaa ayssiyaageetussi immana &quot; yaagiis .
yaagin kawoy ba maataa erissanawu awaajuwaa bolli wottiyo migido maatafaa ba biradhdhiyaappe kessidi , ayhudatu morkkiyaa , agaaga zariyaa , hammadaata na7aa hamaanassi immiis .
kawoy hamaana , &quot; neeni immana giido biray ne achchan de7o; shin ha asatu bolli ne dosidobaa ootta &quot; yaagiis .
hegaa gishshawu , koyro aginan , tammanne heezzantto gallassan , hamaani kawuwaa xaafeta ubbata xeegiis . xeegidi , he awaajoy biitta ubban de7iya asaassi dumma dumma qaalaaninne dumma dumma pitaliyan xaafettidi , kawoppe garssaara biittaa haariyaageetukko , awuraajjaa haariyaageetukkonne dere halaqatu ubbaakko kiitettanaadan azaziis . awaajoykka kawuwaa arxxekssiisa sunttan xaafettidi , migido maatafay a bolli wodhdhoogaappe hini baggan ,
eesotiya wottanchchati a kawotettaa biittaa ubbaa gattanaadan kiitettidosona . he awaajoy , &quot; adaare giyo tammanne naa77antto aginan tammanne heezzantto gallassan , ayhuda ubbaa , yelagaa cimaa , maccaa attumaa , naatakka ashshennan mexi issi gallassi wurssi worite; eta aquwaakka bonqqite &quot; yaagees .
hegaa gishshawu , he keerido gallassay gakkiyo wode , asi ubbi giigettanaadan , he awaajoy biittawu ubbawu kiitettiisinne asawu ubbawu awaajjettiis .
kawuwaa azazuwan eesotiya wottanchchati biitta ubbaakka kiitaa gattidosona . qassi suusa katamankka odettiis . yaatin , suusa katamaa asay ubbay shabbirettiis . shin kawuwaaranne hamaanaara issippe uttidi , woyniyaa eessaa uyoosona .
marddikiyoosi ha hanidabaa ubbaa siyido wode , azzanidi ba maayuwaa pooshshiis; pooshshidi waaruwaa maayiis; ba huuphiyankka bidinttaa qoliis . ba cenggurssaakka xoqqu oottidi , misho yeehuwaa yeekkiiddi , katamaa giddon yuuyiis .
yuuyiiddi , kawo keettaa geliyo penggiyaa gakkanaashin biis; shin gelanawu danddayibeenna . ayssi giikko , waaruwaa maayidi , kawo keettaa gelanawu oossinne danddayettenna .
kawuwaa awaajoy siyettido biitta ubban ayhudatu giddon gita kayyoy , xoomay , yeehoynne zilaassay doomettiis . etappe darotikka qassi waaruwaa maayidi , kayyottanawu bidinttan uttidosona .
kawee asttiri danggiriixetinne o naagiya mureessati yiidi , marddikiyoosabaa iyyo odido wode , a keehippe azzanaasu . azzanada marddikiyoosi waaruwaa kessirggidi maayana mala , ayyo hara maayuwaa kiittaasu; shin i ekkennan ixxiis .
hegaappe guyyiyan asttira , kawoy iyyo oottanaadan wottido hataaka giyo mureessaa xeegada , marddikiyoosa metoy aybakkonne qassi i aybissi kayyottiyaakkonne erana mala , akko kiittaasu .
kiittin , hataaki kawuwaa keettaa geliyo penggiyaa mata dabaaban de7iya marddikiyoosakko biis .
bin marddikiyoosi , ba bolli gakkidabaa ubbaa qonccissidi , ayyo yootiis . qassikka ayhudata worissi wurssanawu hamaani kawuwaa buquraa minjjiyo keettawu immanawu geppido miishshaa likkiyaara ubbay attennan geeshshidi yootiis .
hegaa xalla gidennan , ayhudata wurssanawu suusa kataman kiyida awaajoy xaafettido woraqataakka hataakassi immidi , hegaa asttirissi immanaadaaninne haniyaabaa ubbaa iyyo yootanaadan odiis . qassi asttira kawuwaakko gelada , ba asay wurennaadan gaannatana mala , hataakassi yootiis .
hataaki yiidi , marddikiyoosi kiittidobaa ubbaa asttirissi yootiis .
yootin asttira hataaka zaarada , marddikiyoosakko hagaadan yaagada kiittaasu;
&quot; higgee , macca gidin , attuma gidin , ooninne xeegettennan de7iiddi , kawuwaara gayttanawu kawo keettaassi giddo dabaabaa gelikko , hayqqo . shin i xeegettennan kawuwaakko geliyo wode , kawoy worqqaappe oosettida ba kawotaa xam77aa xeeraa akko zaaridi bessikko , he uraa xalaalay atto yaagees . ha higgiyaa kawuwaara zorettiyaageetuppe biidi , coo asaa gakkanaashin de7iya asi ubbi erees . shin taani hasttamu gallassa gidoosappe kawuwaakko gelanawu xeegetta erikke &quot; yaagaasu .
marddikiyoosi asttira kiittido kiitaa siyidoogaappe guyyiyan ,
iyyo zaaruwaa kiittiiddi , hagaadan yaagiis; &quot; neeni , taani kawo keettan de7iyo gishshawu , hara ayhudatuppe attin , tana bochchiyaabi baawa gaada qoppoppa !
neeni hagaa mala wodiyan co77u giikko , ayhudatussi maadoy harasaappe yaana . etikka tumuppe attana; shin neeninne ne aawaa keettaa asay hayqqana . neeni kawiyo gidada yiidoogee hagaa mala wodiyaassakkonne ooni erii ? &quot; yaagiis .
asttira marddikiyoosassi hagaadan yaagada zaarada kiittaasu;
&quot; ba; baada suusa kataman de7iya ayhudata ubbaa issippe shiishsha . shiiqidi xoomiiddi , taassi woossite . heezzu gallassaynne heezzu qammay wuranaashin , quma mooppite; haattaa uyoppite . taanikka ta danggiriixetuura hegaadan xoomana . hegaappe guyyiyan , i ubba higgiyan teqettidaagaa gidikkokka , kawoy de7iyo sohuwaa taani gelana . taani hayqqikkonne hayqqana &quot; yaagaasu .
marddikiyoosi biidi , asttira a azazidoogaadan mulebaa oottiis .
xoomaa doommoosappe heezzantto gallassi asttira kawotaa maayuwaa maayada , kawo keettan giddo dabaabaa gelada eqqaasu . he dabaabay kawoy uttiyo wuygiyaa baazzan de7ees . kawoykka kawo keettaa geliyo penggiyaa baazzan de7iya , ba kawotaa araatan uttiis .
kawiyaa asttira gelada , giddo dabaaban eqqidaaro kawoy be7iis; be7idi in ufayttido gishshawu , ba worqqa xam77aa ikko micciis . akka shiiqada xam77aa xeeraa bochchaasu .
kawoy o hagaadan yaagiis; &quot; kawee asttiree , neeni taakko aybissi yaadii ? qassi neeni tana oychchiyoobay aybee ? haray atto ta kawotettaappe baggaa gidikkokka , taani neeyyo immana &quot; yaagiis .
asttira zaarada hagaadan yaagaasu; &quot; kawuwawu , nena ufayssiyaabaa gidikko , taani neeyyo giigissido gibiraa maanawu neeninne hamaani naa77ay hachchi omarssi yiyaakko dosays &quot; yaagaasu .
hegaappe guyyiyan kawoy , &quot; nuuni asttira giigissido gibiraassi baanawu , hamaana eesuwan ehiite ! &quot; yaagiis . yaagin naa77aykka he sohuwaa biidosona .
eti issippe woyniyaa eessaa uyiiddi de7ishin , kawoy naa77anttuwaa asttiro , &quot; neeni tana woossiyoobay aybee ? taani neeyyo immana . qassi neeni tana oychchiyoobay aybee ? haray atto ta kawotettaappe baggaa gidikkokka , taani ne oyshaa polana &quot; yaagiis .
asttira zaarada hagaadan yaagaasu;
&quot; kawuwawu , neeni tanan ufayttidaba gidikko , qassi taani woossiyoobaa immanawunne ta oyshaa polanawu neeni dosiyaaba gidikko , wontto ta giigissiyo hara gibiraassi neeninne hamaani yaanaadan oychchays . taani ay koyiyaakko , he wode neessi qonccissana &quot; yaagaasu .
hamaani gibiraa sohuwaappe kiyidi biyo wode , keehippe ufayttido gishshawu , ba wozanan poocu giiddi biis . shin i kawo keettaa geliyo penggiyaa mataara aadhdhidi biyo wode , hegan uttida marddikiyoosa be7iis; ayyo denddibeennaagaanne yayyidi kokkoribeennaagaa akeekidi , hamaani hanqquwaa eexxi kiyiis .
gidikkonne , ba hanqquwaa danddayidi biidi , ba soo gakkiis . hegaappe guyyiyan , ba laggetanne ba keettaayyiyo zereesho issippe xeegissidi ,
hamaani ba duretettaa likkiyaa , ba attuma naatu qoodaa , kawoy bana bonchchido bonchchuwaanne hara halaqatuppenne kawo oosanchchatuppe aadhdhiya sunttatettaa ayyo immidi , waatidi a bonchchidaakko , etayyo gayriis .
gujjidikka hamaani hagaadan yaagiis; &quot; haray atto kawiyaa asttirakka ba giigissido gibiraassi kawuwaara baanawu taappe attin , haraa oonanne xeegabeykku . qassi wonttokka kawuwaara baanaadan tana xeesa wottaasu .
shin he ayhuday marddikiyoosi kawo keettaa geliyo penggen uttidaagaa be7iyo wode , ha ubbabaykka tana kalissenna &quot; yaagiis .
he wode a keettaayiyaa zereeshanne a laggeti ubbay hagaadan yaagidosona; &quot; neeni ishatamu wara adussa kocaa esissa; yaatada wontto guuraara marddikiyoosi he kocan kaqettana mala , kawuwaa oychcha . hegaappe guyyiyan , ufayttaydda gibiraa maanawu ba &quot; yaagidosona . hamaana ha qofay ufayssido gishshawu , eti giidoogaadan kocaa giigisissiis .
he gallassi qammi kawuwaa xiskkoy efeennan ixxiis . hegaa gishshawu , kawoy kawo taarikiyaa xaafiyo maxaafaa ehiidi , hegan xaafettida , kase hanida taariketa ayyo nabbabana mala azaziis .
nabbabettida taariketuppe issoy marddikiyoosi oottidobaa; hegeenne , kawoy de7iyo kifiliyaa naagiya , bigitaananne teresha giyo naa77u mureessati kawuwaa woranawu maqettido maqquwaa marddikiyoosi qonccissidoogaa .
kawoy , &quot; yaatin , i hagaa qonccissidoogaassi ayyo imettida sunttatettay woy woytoy aybee ? &quot; yaagiis . kawuwaa ashkkarati zaaridi , &quot; ayyo aybinne oosettibeenna &quot; yaagidosona .
kawoykka zaaridi , &quot; kawo keettaa kare dabaaban oonee de7iyay ? &quot; yaagiis . he wode ba giigissido kocan marddikiyoosa kaqqanawu , kawuwaa oychchana giidi , hamaani kawo keettaa kare dabaabaa geliiddi de7ees .
kawuwaa ashkkarati , &quot; hamaani hagan de7ees &quot; yaagidosona . kawoy zaaridi , &quot; haa gela giite &quot; yaagiis .
hamaani geloogaappe guyyiyan kawoy , &quot; kawoy bonchchanawu dosiyo asayyo ay oottanawu koshshii ? &quot; yaagidi oychchiis . hamaani , &quot; kawoy taappe haraa oona bonchchanawu dosii ? &quot; yaagidi ba wozanan qoppiis .
hegaa gishshawu , hamaani kawuwaassi yaagidi zaariis;
&quot; kawoy bonchchanawu dosiyo asaayyo kawoy maayido ba kawotaa maayuwaa ehiisso . qassi ba toggiyo paraa huuphiyankka kallachchaa goxisso .
hegaappe guyyiyan , banaara oottiya halaqatuppe issi keehi bonchchettidaagaa xeegissidi , kawotaa maayuwaa a mayzzanaadaaninne kawuwaa paran a utissidi , katamaa dabaabaa kessanaadan azazo . yaatobare he keehi bonchchettida halaqay a sinttan hemettiiddi , kawoy bonchchanawu dosiyo urawu hagaadan oottees yaagidi awaajjo &quot; yaagiis .
yaagin kawoy zaaridi , hamaana hagaadan yaagidi azaziis; &quot; hodde eesuwan dendda ! denddada kawotaa maayuwaanne ta paraa ekkada , ne giidoogaadan ayhudaa marddikiyoosassi ootta . i kawo keettaa geliyo penggen de7ees . ne giidobaappe issibaanne ashshoppa &quot; yaagiis .
hegaa gishshawu , hamaani marddikiyoosa kawotaa maayuwaa mayzzidi , kawuwaa paraa bollan utissiis . qassi katamaa dabaaban appe sinttaara hemettiiddi , &quot; kawoy bonchchanawu dosiyo urawu hagaadan oottees &quot; yaagidi awaajjiis .
hegaappe guyyiyan , marddikiyoosi kawo keettaa pengge guyye simmidi biis . shin hamaani daro azzanido gishshawu , ba som77uwaa gullettidi , eesotidi ba soo biis .
biidi bana gakkidabaa ubbaa ba keettaayee zereeshissinne ba laggetussi yootiis . yootin eti a , &quot; a sinttan neeni kawuyyanawu doommido ha bitanee , marddikiyoosi , ayhuda asa gidikko , ne aara eqettada , a xoonanawu mulekka danddayakka; tumuppe i nena xoonana &quot; yaagidosona .
eti biron hegaa haasayiiddi de7ishin , kawuwaa mureessati gakkidi , hamaana asttira giigissido gibiraassi eesoyiiddi efiidosona .
efin kawoynne hamaani kawee asttiri gibiraa maanawu biidosona .
he naa77antto gallassa gibiraassi biidi , eti woyniyaa eessaa uyiiddi de7ishin , kawoy qassikka , &quot; kawee asttiree , neeni woossiyoobay aybee ? taani neeyyo immana . qassi neeni tana oychchiyoobay aybee ? haray atto ta kawotettaappe baggaa gidikkokka , taani ne oyshaa polana &quot; yaagidi oychchiis .
kawiyaa asttira zaarada yaagaasu; &quot; kawuwawu , neeni tanan ufayttidabaa gidikko , qassi ta oyshaakka polanawu neeni dosidabaa gidikko , ta woosaynne ta oyshay taaninne ta asay hayqqennan attanaassa .
ayssi giikko , taaninne ta asay issoynne attennan wuri hayqqanawu bayzettida . nuuni bayzettidoogee macca ayllenne attuma aylle gididi de7anaassa gidiyaakko , taani co77u gaana; ayssi giikko , hegaa mala metoy kawuwaa wayssanawu bessiyaabaa gidenna &quot; yaagaasu .
kawoy arxxekssiisi zaaridi , &quot; hegaa oottanawu xalidaagee oonee ? i he bitanee awan de7ii ? &quot; yaagidi kawiyo asttiro oychchiis .
oychchin asttira , &quot; nu morkkee , nuna yedettiyaagee hagaa ha iitaa hamaana &quot; yaagaasu . he wode hamaani kawuwaa sinttaaninne kawee sinttan daro dagammiis .
kawoy keehippe hanqqettidi , ba uttosaappe denddi eqqidi , kawo keettaa ataakilttiyaa sohuwaa biis . shin hamaani kawoy a bolli iitabaa ehaanawu qachchirggidoogaa erido gishshawu , kawiyaa asttira a hayquwaappe ashshana mala woossanawu guyye attiis .
kawoy kawo keettaa ataakilttiyaa sohuwaappe simmidi , wontta eti woyne eessa uyiyo sohuwaa geliyo wode , hamaani kawee asttirippe maarotaa woossana giidi , a uttido arssaa bollan gufannidaagaa be7iis . be7idi hanqquwaa eexxi kiyidi , ba qaalaakka xoqqu oottidi , &quot; laa ha bitanee hagan kawo keettan , ubba qassi ta sinttan , kaweera zin77anawu koyiiyye ? &quot; yaagiis . kawoy biron hegaa haasayishin , kawo mureessati yiidi , hamaana som77uwaa gulleyidosona .
qassi etappe issoy , harbboona giyo mureessay , &quot; kawuwawu , hamaani nena hayquwaappe ashshida marddikiyoosa kaqqana giidi essido ishatamu wara kocay a son de7ees &quot; yaagiis . kawoy zaaridi , &quot; hamaana efiidi , he kocan kaqqite ! &quot; yaagidi azaziis .
hegaa gishshawu , marddikiyoosa kaqqana giidi giigissido kocan hamaani kaqettiis . hegaappe guyyiyan , kawuwaa hanqqoy dochchiis .
ayhudatu morkkee hamaani kaqettido gallassi kawoy arxxekssiisi hamaana aquwaa ubbaa kawee asttirissi aattidi immiis . qassi marddikiyoosi iyyo mata dabbo gidiyoogaa asttira kawuwaassi yootaasu . hegaa gishshawu , he gallassappe doommidi , marddikiyoosi kawuwaakko gelanawu danddayiis .
kawoykka hamaanappe guyye ekkido ba migido maatafaa kessidi , marddikiyoosassi immiis . immin asttira marddikiyoosa hamaana aquwaa bollan aawayada sunttaasu .
hegaappe guyyiyan , asttira yeekkaydda , kawuwaa tohuwaa bollan zaarettada kunddada , agaaga zare gidiya hamaani ayhudatu bollan tukkido iita maqqoy oosuwan pe7ennaadan kawuwaa woossaasu .
yaatin , kawoy ba worqqa xam77aa iyyo miccin , a dendda eqqada , hagaadan yaagaasu;
&quot; kawuwawu , neeni tanan ufayttidabaa gidikko , qassi ta oyshaakka polanawu neeni dosidabaa gidikko , ne kawotettaa giddon de7iya ayhuda ubbaa wurssidi worana mala , agaaga zare gidiya hammadaata na7ay hamaani kessido awaajuwaa shaariya hara awaajuwaa neeni kessanaadan woossays .
ha ubba bashshay ta asaa bollan gakkiyo wode , taani waana xeellanawu danddayiyaanaa ? qassi ta dabbotakka muliyaa xayssiyo wode , taani waana xeellanawu danddayiyaanaa ? &quot; yaagaasu .
hegaappe guyyiyan , kawoy arxxekssiisi , kawiyo asttironne ayhudaa marddikiyoosa hagaadan yaagiis; &quot; hamaani ayhudata woranawu awaajuwaa kessido gishshawu , taani mittaa kocan a kaqissidoogaanne a aquwaakka ubbaa kawee asttirissi immidoogaa intte ereeta .
gidikkonne , kawo keettaa maatafay wodhdhin , kawuwaa sunttan kiyida awaajoy laamettanawu danddayenna . hegaa gishshawu , intte intte baggaara ayhudata maaddanawu koyidobaa xaafite . hegaa ta sunttan xaafidi , kawo maatafaa a bollan wottite &quot; yaagiis .
siiwaana giyo heezzantto aginan , laatamanne heezzantto gallassan , marddikiyoosi kawuwaa xaafeta ubbaa xeegiis; xeegidi hinddeppe toophphiyaa gakkanaashin de7iya , xeetanne laatamanne laappun biittata kawoppe garssaara haariyaageetussi , awuraajjaa haariyaageetussinne biittaa halaqatussi yeddiyo awaajuwaa xaafissiis . awaajoy dumma dumma qaalaaninne dumma dumma pitaliyan xaafettiis; qassi ayhudatussikka eta qaalaaninne eta pitaliyan xaafettiis .
marddikiyoosi he awaajuwaa ubbaa kawuwaa arxxekssiisa sunttan xaafissidi , kawo maatafaa wottiis . wottidi kawo keettaa gaaxaatan yelettida , eesotiya parata toggiya asatu bolli biittawu ubbawu kiittiis .
kawoy kessido awaajoy katamatu ubban de7iya ayhudati issippe shiiqanawunne bantta bolli yiyaabaa olettidi teqqanawu danddayana mala , maataa etawu immees . qassi ola miishshaa oyqqidi , ay biittappe gidikkokka , eta olanawu yiyaageeta , eta naatuuranne eta maccaasaara ubbaa issuwaanne ashshennan wurssi woranawunne eta aquwaakka bonqqidi ekkanawu maataa immees .
ayhudati kawuwaa arxxekssiisa kawotettan hegaa oottanawu keerettida gallassay , adaare giyo tammanne naa77antto aginaa , tammanne heezzantto gallassaa .
kawuwaa awaajuwaa biittatu ubban de7iya asay eranaadan , higge gididi awaajjettiis; hegeekka ayhudati bantta morkketu bollan haluwaa kiyanawu banttana giigissanawu danddayissees .
kiitettiyaageeti kawo keettaa parata toggidi , kawuwaa azazuwaa gattanawu eesotidi biidosona . qassi suusa katamankka ha awaajoy asa ubbawu odettiis .
marddikiyoosi salo milatiyaanne bootta kawotaa maayuwaa maayidi , ochcha teera milatiya kaabbaa , liinuwaappe dadettidaagaa bollaara gujjiis; qassi gita worqqa kallachchaakka goxxidi , kawuwaa sinttappe kiyiis . kiyin suusa katamay ililiisinne ufayssawu poocu giis .
hegee ayhudatussi qassi gita ufayssanne ililssa , woppanne gibira wode gidiis .
hegaa gishshawu , kawuwaa awaajoy nabbabettido biittaaninne katamaa ubban de7iya ayhudati ubbay gita baalaa awaajjidi , ufayttiiddinne gibiraa miiddi pe7idosona . hegaa gaasuwan ayhudatussi yayyidi , hegan de7iya hara zare asaappe daroti ayhuda gididosona .
adaare giyo tammanne naa77antto aginan tammanne heezzantto gallassay gakkiis . he gallassay , kawoy koyro kessido awaajuwaa maaran ayhudatu morkketi eta xoonana giido gallassaa . shin yohoy aadhdhi wodhdhin , ayhudati bantta morkketa xoonidosona .
kawuwaa arxxekssiisa kawotettaa giddon de7iya ayhudati ubbay banttana qohanawu koyiya ubbaa xayssanawu bantta kataman kataman issippe shiiqidosona . etaara ay asinne eqettanawu danddayibeenna; ayssi giikko , hara zare gidiya asay ubbay etawu yayyiis .
ubba qassi marddikiyoosassi yayyido gishshawu , kawoppe garssaara biittaa haariyaageeti , awuraajjaa haariyaageetinne biittaa halaqati ubbay ayhudata haa maaddidosona .
ayssi giikko , marddikiyoosi kawo keettan gita maatay imettidonne wolqqaa gujji gujji biya asa gididoogee , he kawotettaa giddon de7iya biitta ubban erettiis .
he keerido gallassi ayhudati bantta morkketa ubbaa bisuwan goora7idi wurssidosona; banttana ixxiya ubbaa bollankka bantta koyaa oottidosona .
waanna katama gidiya suusa xallan ichchashu xeetu asaa woridosona .
eti qassi parshshanddaata , dalifoona , asppaata ,
poraata , adaaliyaa , ariidaata ,
parmmashtta , ariisaaya , ariidaayanne wayzaata geetettiya ,
ayhudatu morkkiya hamaana naata tammaakka woridosona . shin eti eta aquwaa bonqqibookkona .
ayhudati suusa kataman worido asaa qooday aappunakko he gallassikka kawuwaayyo odettiis .
yaatin , kawoy kawiyo asttiro hagaadan yaagiis; &quot; ayhudati waanna katama gidiya suusa xallan ichchashu xeetu asaanne hamaana naata tammaa woridosona . hegee hegaa gidikko , kawuwaa biittatun haratun eti woridoogeeti aappuna gidanddonaashsha ! qassi ha77i neeni woossiyoobay aybee ? taani neeyyo immana . neeni tana oychchiyoobay harabay aybee ? taani neeyyo polana &quot; yaagiis .
asttira zaarada , &quot; kawuwaa ha qofay ufayssikko , suusa kataman de7iya ayhudati hachchi oottidoogaadan wonttokka oottona . qassi hamaana naatu tammatu ahaakka kocaa bollan kaqqanaadan azaza &quot; yaagaasu .
yaagin kawoy hegaa oottanaadan azaziis; awaajoykka suusa kataman naa77anttuwaa awaajjettin , hamaana naatu tammatu ahay kocaa bollan kaqettiis .
adaare giyo aginan tammanne oyddantto gallassan , suusa kataman de7iya ayhudati qassikka issippe shiiqidi , hara heezzu xeetu asaa woridosona; shin ha77ikka eti eta aquwaa bonqqibookkona .
he wode suusa katamaappe gaxaara de7iya kawuwaa biittatun haratun de7iya ayhudatikka issippe shiiqidi , bantta morkketa ubbaa olidi teqqidosona . eti muleera laappun tammanne ichchashu sha7u asaa woridoogaappe guyyiyan , bantta morkketuppe shemppidosona . shin eta aquwaa bonqqibookkona .
hagee ubbay hanidoogee adaare giyo aginan tammanne hezzantto gallassaana; tammanne oyddantto gallassan eti shemppidi , gibiraa miiddi , uyiiddinne ufayttiiddi pe7iyo gallassa oottidosona .
shin suusa kataman de7iya ayhudati tammanne heezzanttonne tammanne oyddantto gallassatun woriiddi pe7idi , tammanne ichchashantto gallassan shemppidosona . he gallassaa etikka gibiraa miiddi , uyiiddinne ufayttiiddi pe7iyo gallassaa oottidosona .
hegaa gishshawu , qeeri qeeri katamatun de7iya ayhudati hachchi gakkanaashinkka adaare giyo aginan tammanne oyddantto gallassaa baala gallassa oottidi bonchchoosona . he gallassan moosonanne uyoosona; qassi issoy issuwaassi qumaa imotaa immoosona .
marddikiyoosi ha hanida ubba taarikiyaa xaafiis; xaafidi dabddaabbiyaa kawuwaa arxxekssiisa biittatun ubban , haahuwan matan , de7iya ayhuda ubbaassi kiittiis .
he dabddaabbiyan marddikiyoosi adaare aginan tammanne oyddanttonne tammanne ichchashantto gallassata , ayhudati layttan layttan baala oottidi bonchchana mala , etayyo yootiis .
ayssi giikko , he gallassati ayhudati bantta morkketuppe shemppuwaa demmido gallassata; qassi he aginaykka eta azzanoynne yeehoy ufayssawunne gibiraa meettawu laamettido agina . hegaa gishshawu , eti muussaaninne ushshan ufayttiiddi , issoy issuwaassinne qassi hiyyeesatussikka qumaa imotaa immiiddi bonchchana mala , etawu odettiis .
odettin ayhudati marddikiyoosi immido azazuwaa ekkidi , eti bonchchanawu doommido baalaa layttan layttan aggennan bonchchanawu maayidosona .
agaaga zaree hammadaata na7ay hamaani , ayhudatu ubbatu morkkee , eta xayssanawu kase maqettiis; maqettidi eta wurssi woriyo aginaanne gallassaa eranawu puriima giyo saamaa yegissiis .
shin asttira kawuwaakko gelidoogaappe guyyiyan , hamaani ayhudatu bolli maqettido iita maqqoy ubbay guyye simmidi , a bolli polettanaadan kawoy xuufiyan azaziis . yaatin , hamaaninne a naati tammay kocan kaqettidi hayqqidosona .
hegaa gishshawu , ha naa77u gallassati puriima baalaa geetettoosona . ha dabddaabbiyan etawu xaafettidabaa ubbaa gaasuwan , eti bantta ayfiyan be7idobaa gaasuwaaninne eta bollan gakkidabaa gaasuwan
ayhudati banttassi , bantta zaretussinne ayhuda gidanawu koyiya ubbaassi , ha baalaa bonchchiyoogaa woga oottidosona . hegeekka layttan layttan aggennan ha naa77u gallassata bonchchanaassa .
qassi , ha kawotettaa biittan ubbaaninne katamatun ubban de7iya ayhudatu keettaa asay ubbaynne yaana yeleta ubbay ha puriima baalaa hassayanawu bessiyoogee kuuyettiis . hegaa bollankka , ayhudati awude gidikkonne , ha puriima gallassata bonchchanawunne he gallassatun hanidabay eta zariyankka dogettennan agganawu bessees .
hegaappe guyyiyan , abihayla na7iyaa , kawiyaa asttiranne ayhuday marddikiyoosi puriima baalaa xeelliyaagan kase xaafido dabddaabbiyaa minttettanawu hagaa naa77antto dabddaabbiyaa kumetta maatan xaafidosona .
he dabddaabbeti arxxekssiisa kawotettan , xeetanne laatamanne laappun biittan de7iya ayhudatussi ubbaassi saroynne woppay gido giya sarotaara xaafettidi kiitettidosona .
qassi eti kase xoomanawunne kayyottanawu wogaa kessidoogaadan , ha77i eta gidin , sinttappe yaana eta zareta gidin , ha puriima gallassata layttan layttan woga oottidi bonchchana mala , he dabddaabbeti qonccissoosona . hegee ayhuday marddikiyoosinne kawiyaa asttiranne naa77ay maayettidi kessido azazuwaa .
kawee asttiri azazoy puriima baalaa wogaa minttiis; ikka maxaafan xaafettiis .
kawoy arxxekssiisi ba kawotettaa giddon ha gaxaappe hini gaxaa gakkanaashin de7iya asay ubbay giiraa qanxxana mala , wolqqan azaziis .
i oottido gitanne maalaalissiya oosoti ubbati , qassi marddikiyoosakka xoqqu oottidi , waati bonchchidaakko qonccissiya taarikee meedoonanne parsse kawotettaa taarikiyaa maxaafan xaafettiis .
maataa baggan gidikko , kawuwaa arxxekssiisa istta gin , marddikiyoosi naa77antto . qassi i ayhudatunkka keehi bonchchettidanne dosettida asa; ayssi giikko , i ba asa gidiya ayhudati , sarotettaaninne hirggi baynnan de7ana mala , keehi daafurida asa .
hageeti israa7eela kawuwaa daawita na7aa solomona leemisota .
leemisoti asay aadhdhida eratettaa , seeraanne era haasayaa akeekanawu maaddoosona .
eti aadhdhida eratettan , de7ana de7uwaa , xillotettaa , suure pirddaanne suuretettaa tamaarissiyaageeta ,
hiillaa erennaageeta erissiyaageeta , wodallatussi eratettaanne adussa qofaa immiyaageeta .
aadhdhida eranchchati ha leemisota siyidi , eraa gujjoosona; akeekanchcha asatikka lo77o zoriyaa ekkoosona .
hegaadan leemisotanne eta birshshettaa , aadhdhida eranchchatu haasayaanne eta qan77isheta akeekanawu danddayettees .
aadhdhida eratettaassi doomettay godaassi yayyiyoogaa; shin eeyyati aadhdhida eratettaanne seeraa karoosona .
ta na7awu , ne aawaa zoriyaa ezgga; ne aayyiyaa tamaarissiyoogaakka karoppa .
hegee ne huuphiyawu bonchcho kallachcha; ne qooriyawukka gozdda gidana .
ta na7awu , nena nagaranchchati balettikko , eeno gooppa .
eti nena , &quot; nunaara hindda; asa woranawu zuggidi naagoos; gaasoy xayikkonne xillota woranawu qosetti uttoos;
si7oolee mittiyoogaadan , nuunikka eta paxa de7ishin mittoos; nuuni eta ciimma ollan oliyo asatudan oottana .
nuuni al77o miishsha ubbaa demmana; demmidi nu keettaa omooduwan kunttana;
nunaara zuppeta; demmidobaakka issippe shaakkana &quot; yaagana .
ta na7awu , etaara ogiyaa hemettoppa; ne tohuwaa eta loossuwaa yettoppa .
ayssi giikko , eti iitabaa oottanawu woxxoosona; asaa suuttaa gussanawu jaamoosona .
kafoy xeellishin , a oyqqanawu gitiyaa yeggiyoogee aynne maaddenna .
shin eti bantta suuttaa gussanawu zuggoosona; bantta shemppuwaa woranawu qosetti uttoosona .
geniyan go77aa demmiya ubbatu wurssettay hegaa mala; he aawu shemppuwaa ekkees .
aadhdhida eratettiyaa ogiyan xeesawusu; dere gutaran ba qaalaa xoqqu oottada alaahawusu .
aadhdhida eratettiyaa asay shiiqiyo sohuwan eqqada xeesawusu; katamaa geliyo penggiyan eqqada , hagaadan yaagada biddawusu;
&quot; inttenoo , akeekay paccidoogeetoo , intte akeekaa pacaa awude gakkanaashin dosuuteetii ? qilliicciyaageetoo , qilliicciyoogan awude gakkanaashin ufayttuuteetii ? eeyyatoo , eratettaa awude gakkanaassi ixxuuteetii ?
ta seeran simmite; be7ite; taani ta eraa intte bolli gussana; ta qaalaakka inttena tamaarissana .
taani xeesido wode , intte koyennan ixxideta; taani kushiyaa yeddinkka , ooninne akeekibeenna .
ta zore ubbaa karideta; ta seeraakka ekkibeekketa .
hegaa gishshawu , inttena metoy gakkiyo wode , taani intte bolli miiccana; intte dagaman kokkoriyo wode , taani inttena qilliiccana .
dagamay uushuwaadan intte bolli yiyo wode , metoy gotiyaadan intte bolli yiyo wode , tuggaynne waayee intte bolli gakkiyo wode , taani inttena qilliiccana .
&quot; he wode eti tana xeesana; shin taani koyikke; eti tana minttidi koyana; shin demmokkona .
ayssi giikko , eti eratettaa ixxidosona; godaassi yayyiyoogaa dooribookkona .
ta zoriyaa ekkibookkona; ta seera ubbaakka karidosona .
hegaa gishshawu , eti bantta oottido oosuwaa ayfiyaa maana; bantta halchchido halchchuwaa ayfiyaakka kallana .
akeekay paccidoogeeta aadhdhida eratettaappe haakkiyoogee worees; eeyyata shenehoo giyoogee xayssees .
shin taani odiyoogaa siyiyaageeti ubbay woppu giidi , saro de7ana; metuwaa hirggaappekka shemppana &quot; yaagawusu .
ta na7awu , neeni ta giyoogaa ekka; ta azazuwaakka ne giddon minjja .
aadhdhida eratettaa ezgga; ne wozanaappe akeeka .
eratettaa xeesa; akeekaassikka xoqqu oottada alaaha .
asi biraa woykko qosido miishshaa koyiyoogaadan , neeni eratettaa koya .
he wode neeni godaassi yayyiyoogaa giyoogee aybakko akeekana; xoossaakka loyttada erana .
ayssi giikko , goday aadhdhida eratettaa immees; appe eratettaynne akeekoy beettees .
i suuretussi maaddiya zoriyaa minjjees; boree baynnan hemettiyaageetassikka i gonddalle .
tumaa pirddiyaageetu ogiyaa naagees; ba ammanettiyaageetu ogiyaakka naagees .
he wode neeni xillotettaa , suure pirddaa , suuretettaanne lo77o ooso ubbaa erana .
ayssi giikko , neeni aadhdhida eranchcha gidana; ne eratettaykka nena ufayssana .
nena adussi qoppiyoogee naagana; akeekoykka nena saro ashshana .
aadhdhida eratettay nena iita asatu balaappe naagana; geellabaa haasayiyaageetuppekka ashshana .
eti nagaraa xuman de7anawu , xillotettaa ogiyaa aggoosona .
iitaa oottiyoogan ufayttoosona; geellaban hashshu goosona .
eti oottiyoogee mirqqetta; eta de7oykka geella .
aadhdhida eratettay shaaramuxa maccaaseeppenne sheleeshshiya qaalan haasayiya laggetteeppe nena ashshana .
a ba naatettaa azinaa aggaagawusu; ba xoossaa sinttan maacettido maachchaakka dogawusu .
i soo biyoogee hayqqanawu biyoogaa; ikko biyoogee hayqqida asay biidosaa kaalettees .
ikko biya oonikka guyye simmenna; de7uwaa ogiyaakka demmenna .
hegaa aggada , neeni lo77o asatu leemisuwaa kaalla; xillo asatu de7uwaakka qulla .
ayssi giikko , suure asatinne boree baynna asati biittan gam77idi de7ana .
shin iitati biittaappe xoqollettana; ammanttennaageetikka shodettidi xayana .
ta na7awu , taani nena tamaarissiyoogaa dogoppa; ta azazotakka ne wozanan wotta .
ayssi giikko , eti ne bariyaa adussana; ishalo de7uwaakka neeyyo gujjana .
aggenna siiqoynne tumatettay neeppe haakkoppona; eta ne qooriyan qachcha; ne wozanankka eta xaafa .
yaatikko , neeni xoossaanne asaa sinttan sabettananne nashettana .
ne polo wozanan godaa ammanetta; ne akeekan zemppoppa .
neeni oottiyo ooso ubban a sinttaya; i nena likke ogiyaa kaalettana .
nena ne huuphen aadhdhida eranchcha kessoppa; godaassi yayya; iitaappekka haakka .
hegee ne bollaa payya wottana; ne meqettaakka xallana .
godaa ne duretettan bonchcha; koyro ayfida katta ubbaappekka xeeraa ayyo immiyoogan a bonchcha .
yaatikko , ne gootaratun kattay kumana; ne baattaakka ayfe woyne eessay kumidi palahana .
ta na7awu , godaa seeraa karoppa; i nena qaxxayiyo wodekka lanccoppa .
ayssi giikko , aaway ba siiqiyo na7aa seeriyoogaadan , goday ba ufayttiyo uraa seerees .
aadhdhida eratettaa demmiya uray , akeekaakka babaa oottiya uray anjjettidaagaa .
ayssi giikko , appe demmiyo go77ay biraappe demmiyo go77aappe aadhdhees; appe beettiya go77ay worqqaappe beettiya go77aappe kehees .
aadhdhida eratettay inqquwaappe keehi al77o; neeni demmanawu amottiyo ubbay aadhdhida eratettaara likkettenna .
aadhdhida eratettay ne bariyaa adussees; i neeyyo duretettaanne bonchchuwaa gujjees .
a ogeti ufayssiya ogeta; a loosso ubbaykka saro .
i bana oyqqiyaageetussi de7o mitta; a mintti oyqqiya ubbatikka anjjettidaageeta .
goday ba aadhdhida eratettan sa7aa medhdhiis; ba akeekankka salota minttiis .
a eratettan shaafati goggoosona; shaaratuppekka iray bukkees .
ta na7awu , lo77o aadhdhida eratettaanne adussi qoppiyoogaa naaga; eti neeppe shaahettoppona .
eti neeyyo de7o gidana; eti neeyyo ishalonne ufayssa de7uwaa immana .
he wode neeni ne ogiyan hirggi baynnan hemettana; ne tohoykka xubettenna .
neeni zin77ido wode , yayyakka; zin77adakka mal77o xiskkuwaa xiskkana .
akeekennan gakkiya bashshawu , woykko iitati xayiyo xayuwawu yayyakka .
ayssi giikko , goday neeyyo ammanettiyaagaa gidana; ne gedeekka piriyan oyqettennaadan , i nena naagana .
neeyyo wolqqay de7ishin , metootidaagawu lo77obaa oottiyoogaa aggoppa .
ha77i neeyyo de7ishin , ne shooruwaayyo , &quot; simmada ya; taani neeyyo wontto immana &quot; yaagoppa .
nenan ammanettidi , ne matan de7ishin , ne shooruwaa bolli iitabaa oottanawu halchchoppa .
nena naaqqibeenna asa , coo mootoppa .
sugetta oottiya asata qulloppa; eta iita oosuwaakka kaalloppa .
ayssi giikko , goday iitaa oottiyaageeta ixxees; shin suuretuyyo i ulottees .
godaa qanggettay iitaa oottiyaageetu soona; shin a anjjoy suurebaa haniyaageetu soona .
otorettidi qilliicciyaageeta godaykka qilliiccees; shin banttana kawushshiyaageeta nashshees .
aadhdhida eranchchati bonchchuwaa demmana; shin eeyyati kawuyyana .
ta naatoo , intte aawaa zoriyaa siyite; loytti ezggite; yaatikko , intte akeekana .
taani intteyyo lo77o timirttiyaa immiyo gishshawu , ta timirttiyaa yeggoppite .
taani ta huuphenkka ta aawaassi na7a; ta aayeessikka a siiqiyo mexi issi na7a .
ta aaway tana tamaarissiiddi , hagaadan yaagiis; &quot; taani odiyoogee neeyyo gelo; ta azazuwaa naaga; yaatikko , neeni paxa de7ana .
aadhdhida eratettaanne akeekaa demmanawu minna; taani neeyyo odidobaa dogoppa; ta qaalaappe kiyoppa .
aadhdhida eratettaayyo zokkuwaa zaaroppa; ayssi giikko , i nena ashshana; a siiqa; siiqikko i nena naagana .
aadhdhida eratettay ubbaappe aadhdhiyo gishshawu , aadhdhida eratettaa demma . akeekay ne aquwaa ubbaa wurssi ekkikkokka a demma .
neeni a bonchcha; ikka nena xoqqu xoqqu oottana; neeni a oyqqikko , i nena bonchchana .
i ne huuphiyan sabaa akiliiliyaa wottana; bonchcho kallachchaakka immana &quot; yaagiis .
ta na7awu , siya; taani giyoogaakka ekka; ne bareekka aduqqana .
taani nena aadhdhida eratettaa ogiyaa kaalettana; suure loossuwaarakka efaana .
neeni hemettiyo wode , ne hemettiyoosan xubbiyaabi de7enna; woxxikkokka xubettakka .
tamaaridoogaa hassaya; timirttee neeyyo de7o gidido gishshawu , loytta naaga; yeddoppa .
nagaranchchatu ogiyaa yedhdhoppa; iita asatu ogiyankka hemettoppa;
appe haakka; an hemettoppa; appe guyye simma; yaatada ne ogiyan ba .
ayssi giikko , eti iitabaa oottana gakkanaashin , xiskkanawu danddayokkona; eti asa xubbennan eta xiskkoy efeenna .
eti nagaraa oyttadan moosona; sugettaa oosuwaakka ushshadan uyoosona .
xillotu ogee gallassay seetana gakkanaashin , gujji gujji poo7iya maallado xalqqiyaa mala .
shin nagaranchchatu ogee sakkanaa xumaa mala; eti aybin xubettiyaakkokka erokkona .
ta na7awu , taani yootiyoogaa siya; taani odiyoogaakka loyttada ezgga .
taani odidobati ne baazzaappe deshoppona; eta ne wozanan wotta .
ayssi giikko , etabay geliyo asawu ubbawu eti de7uwaa immoosona; eta bollawukka payyatettaa immoosona .
ubbabaappekka ne wozanaa minttada naaga; ayssi giikko , de7oy appe pulttees .
ne doonaappe gene haasayaa digga; wordduwaa haasayiyaageetu achchappekka kichcha .
sitti gaada sinttawu xeella; ne ayfee ne sinttan de7iyaabaa tishshi oottidi xeello .
ne gediyaassi ogiyaa salallissa; suure oge xalaalan hemetta .
suure ogiyaappe ushachchi haddirssi baqqoppa; ne tohoy iitasaa beennaadan naaga .
ta na7awu , ta aadhdhida eratettaa ezgga; ne hayttaa ta akeekaakko yegga .
yaatikko , adussa qofay neessi de7ana; ne haasayaykka ne eratettaa qonccissana .
shaaramuxa maccaasee inxxarssaappe eessaa ililoy xokkees; i haasayay zaytiyaappekka aadhdhi looxigees .
shin a wurssettan - godare uttaadan cammawusu; naa77u baggan qanxxiya mashshadan qara;
i tohoti hayquwaakko duge boosona; i hemetay sitti oottidi , duufuwawu efees .
a de7uwaa ogiyaa qoppukku; i ogeti geella; shin geella gidiyoogaakka a erukku .
ta na7awu , ha77ikka taani odiyoogaa siya; taani giyoogaappe kiyoppa .
shaaramuxa maccaasee heeri booppa; i keettaa penggiyaakko shiiqoppa .
hegee xayikko , neeni ne bonchchuwaa haratuyyo aattada immana . neeni ne yelagatettan meqetti baynna asatu kushiyan hayqqana .
ne aquwaa allaga asati ekkana . ne daafurada shiishshidobay haraassa gidana .
wurssettan ne ashoynne ne asatettay gilqqin , neeni oolana .
qassi hagaadan yaagana; &quot; taani timirttiyaa ayssi ixxidanaashsha ! ta wozanaykka seeraa ayssi karideeshsha !
taani tana tamaarissiyaageeti odidobaa ekkabeykke; tana zoriyaageetu zoriyaakka ezggabeykke .
hegaa gishshawu , taani deree shiiqido yaa7an , akeekennan kawuyyanawu de7ays &quot; yaagana .
neeni ne pulttuwaappe haattaa uya; ne keettaayee xalaalaa siiqa .
ne pulttuwaa dabaaban , ne ollaa haattaakka dembban ayssi gussay ?
eta neeni ne xalaalawu buzotta; hara allaga uraara koxxoppa .
ne pulttoy neeyyo anjjetto; yelagatettan neeni ekkido ne maccaaseera ufaytta .
lo77iya gaareedaaninne ufayssiya genesseedan , i xanttay ubba wodekka nena alo; ubbatoo i siiqoy nena omooddo .
ta na7awu , shaaramuxa maccaasiyaa nena aybissi omoodday ? hara asa machchiyo aybissi qoommay ?
ayssi giikko , asi oottiyoobaa ubbaa goday be7ees; i hemettiyo loosso ubbaa xeellees .
nagaranchchaa i oottido nagaray oyqqees . a nagaraa gitee a qachchees .
i ba eeyyatettan haliis; ba huuphiyaa naagibeenna gishshawu hayqqiis .
ta na7awu , neeni miishsha tal77ida ne shooruwaassi waase gelidabaa gidikko , neeni erenna uraassi ne kushiyaa baqqada geppidabaa gidikko ,
neeni geppido gefaa gitiyan gelidabaa gidikko , ne doonaappe kiyida qaalan oyqettidabaa gidikko ,
simmi neeni ne shooruwaa kushiyan geladasa . hegaa gishshawu , ta na7awu , hegaappe kiyanawu koyikko , elle ne shooruwaa soo ba; baada waasetettaa i ne bollappe wottana mala , awuddashada a woossa .
hagaa oottennan de7aydda xiskkoppa; shemppuwaakka shemppoppa .
shankkaappe genessiyaa kessa ekkiyoogaadan , gitiyaappe kafiyaa attiyoogaadan , ne huuphiyaa ashsha .
inttenoo azallatoo , qaacotukko biite; biidi etappe tamaarite . yaatidi aadhdhida eranchcha gidite .
qaacota ootissanawu azaziyaabi , halaqi woykko eta haariyaabi baawa;
shin banttawu maanabaa bone minjjoosona; kattaa cakkiyo wodekka banttawu koshshiya kattaa shiishshoosona .
nenoo azallawu , neeni awude gakkanaashin xiskkuutee ? ne xiskkuwaappekka awude dendduutee ?
neeni qassikka guuttaa zin77aasa; guuttaa xiskkaasa; kushiyaa shiishsha ekkada , guuttaa shemppaasa .
yaatiyo wode hiyyeesatettay panggaadan , pacay ola miishshaa oyqqida asadan , ne bolli yaana .
iita asinne hanttaara asi , yuuyi yuuyidi wordduwaa odees;
i ba ayfiyan qim77otees; ba tohuwan bessees; ba biradhdhiyan malaatees .
a uluwan geellatettay de7ees; i iitabaa qoppees; ubbatookka i ooshshaa medhdhees .
hegaa gaasuwan bashshay akeekennan a bolli yaana; i hassayennan meqqana; meqqidikka paxenna .
goday ixxiyo usuppun yohoti de7oosona; i shenetiyo yohoti ubba laappuna:
karidi xeelliya ayfiyaa , worddotiya inxxarssaa , ashkke asata woriya kushiyaa ,
iitabaa maqqiya wozanaa , iitabaakko eesotidi woxxiya tohuwaa ,
wordduwaa bolli wordduwaa gujji gujjidi odiya worddo markkaa , ishatu giddon ooshshaa medhdhiya asa .
ta na7awu , ne aawaa azazuwaa pola; ne aayyiyaa nena tamaarissidoogaakka aggoppa;
eta ubbatoo ne wozanan oyqqa; ne qooriyankka qachcha .
neeni hemettiyo wode , eti nena kaalettana; neeni zin77iyo wode , eti nena naagana; neeni beegottiyo wodekka , eti nena zorana .
ayssi giikko , ha azazoti xomppe; timirttetikka poo7o; qassi seeraykka de7uwaakko efiya oge .
ha azazotinne ha timirtteti iita maccaarippenne azina machchi cimo inxxarssaappe nena naagana .
i puulaa ne wozanan qaaqqatoppa; i qim77otankka omoodettoppa .
issi attumaasi issi oyttaa immidi , shaaramuxa maaccaasa demmanawu danddayees; shin azina machcho laggettiyoogee nena worissana .
issi asi tamaa idimmin , a maayoy meetettennan attanawu danddayii ?
issi asi tamaa bonqquwaa yedhdhi hemettin , a tohoy xuugettennan attanee ?
asa machcho laggettiya uray hegaakka mala; o bochchiya ubbay qaxxayettennan attenna .
kaysoy namisettidi , baayyo maanawu wuuqqikko , asay a karenna .
shin i oyqettidaba gidikko , laappun kushe qanxxana; ba son de7iya miishsha ubbaakka immana .
shin maccaasaara shaaramuxiya asi wozana paca; he uray ba shemppuwaa bashshees .
deshettiyoogeenne kawuyyiyoogee a gakkida saama . a yeellay appe mulekka qucettenna .
ayssi giikko , maccaasee azinay mishettidi , hanqquwaa suullana; suullidi ba haluwaa kessiyo wode , awu qarettenna .
i ayba afilaamakka ekkenna; ay keena imoykka a hanqquwaa doshissenna .
ta na7awu , ta qaalaa naaga; ta azazuwaakka baloppa .
neeyyo paxa de7anawu ta azaziyoogaa ootta; ta timirttiyaakka ne ayfiyaa buluwaadan naaga .
hassayissiyaabaadan eta ne biradhdhetun qachcha; ne wozanankka xaafa .
aadhdhida eratettaa ne michchidan , akeekaakka ne mata dabbodan xeella .
eti nena shaaramuxiya maccaaseeppenne ba qaalan cimmiya azina machchippe naagana .
issi gallassi taani ta keettaa maskkootiyaara kare xeellaas;
xeellada wozanaa kunttibeenna wodalla naata be7aas . eta giddoppe issoy keehi eeyya .
he wodallay ogiyaara biidi , issi shaaramuxa maccaasee keettaa mataara kanttiis; i soo efiya ogiyaakko pinnidi , i keettaa heeran hemettees .
he wode sa7ay qammanawu lankkilankkees .
hegaappe guyyiyan , maccaasiyaa a demmaasu . a shaaramuxa gidiyoogaa i maayoy erissees . a asaa cimmanawu halchchada kiyaasu .
a xalanne yeelli baynna maccaasa; son woppu gaada uttukku .
a issitoo ogiyan , issitoo giyan , dabaaba ubban eqqada naagawusu .
a he na7aa qoommada yeraasu; a a ayfiyaa tishshi ootta xeellaydda hagaadan yaagaasu;
&quot; taani ta yarshshuwaa yarshshada , ta shiiquwaa ha77i gatta simmays .
yaatada nena xomoosanawu kiyaas; nena keehi koyaas; ha77i simmi demmaas .
taani gibxxeppe yiida , alleequwaara de7iya anssollaakka ta hiixan yeggaas .
taani karbbiyaa , almmuniyaanne qarafaa geetettiya sawotuppe kessido shittuwaa ta hiixan caccafaas .
haaya; ane wonttana gakkanaashin siiquwaa aloos; qoomettidikka ufayttoos;
ayssi giikko , ta keettaaway son de7enna; haahosaa manddara biis .
biiddi miishshaa qarcciitaa kuntti ekkidi biido gishshawu , aginay goobanan uttennan soo simmenna &quot; yaagaasu .
yaagada ba mal77o haasayan a sheleeshshaasu; ba liiqo inxxarssan cimmaasu .
yaatin , sohuwaarakka i o kaallidi , bi aggiis . booray shukkiyoosaa laagettiyoogaadan , gaaray eesotidi piriyan geliyoogaadan ,
gelin zubbee a wozanaa caddiyoogaadan haniis . gitiyaa giddo gelida kafo milatiis . hagee ubbay awu a shemppuwaa maanawu haniyoogaa eribeenna .
ta na7awu , ane ha77i siya; ta doonaappe kiyiya qaalaakka ezgga .
ne qofay he maccaaseera booppo; i ogiyan gelada xayoppa .
a caddada olidoogeeti unddenna; a woridoogeetikka keehi daro .
i soy duufuwaakko efiya badaasa oge; he ogee duge hayquwaa geessuwawu kaalettees .
siyite ! aadhdhida eratettiyaa xeesawusu; akeekaykka ba qaalaa xoqqu oottidi alaahees .
ogiyaa doonan de7iya keratu bollinne ogeti danttettiyoosan a eqqawusu;
dirssaa penggiyaa lanqqen , katamaa geliyo penggen eqqada , ba qaalaa xoqqu oottada , hagaadan yaagawusu;
&quot; inttenoo asatoo , taani inttena xeesays; taani asa ubbaa xeesays .
inttenoo akeekay paccidoogeetoo , hayyuwaa demmanawu tamaarite . inttenoo eeyyatoo , akeekaa demmite .
taani daro lo77obaa odiyo gishshawu siyite; taani odiyoobay ubbay suurebaa .
taani tumaa odays; worddobaa taani ixxays .
taani haasayiyoobay ubbay tuma; geella woykko mirqqetta gidenna .
akeeki de7iyo urawu ta haasayay likke; eray de7iyoogeetawu ta haasayay qoncce .
&quot; biraa aggidi , ta zoriyaa doorite; muruta worqqaakka aggidi , eratettaa doorite .
ayssi giikko taani , aadhdhida eratettiyaa , inqquwaa giyo daro al77o shuchchaappekka aadhdhays; neeni amottiyoobay ubbaykka tanaara laggetanawu danddayenna .
&quot; taassi , aadhdhida eratetteessi akeekay de7ees; eratettaykka adussa qofaykka tanaara issippe de7oosona .
godaassi yayyiyoogee iitatettaa ixxiyoogaa; taani otoruwaanne ayyuwaa ixxays; iitasaa efiya ogiyaanne worddo haasayaa dosikke .
zoreenne lo77o eray taageeta; akeekaynne wolqqaynne taassi de7oosona .
kawoti tanan kawotoosona; qassi haariyaageeti suure higgiyaa tanan kessoosona .
halaqati taani maaddin , deriyaa haaroosona; sa7an dere haariya gita asata ubbaakka taani maaddays .
&quot; taani tana siiqiyaageeta siiqays; tana minttidi koyiyaageetikka demmana .
duretettaynne bonchchoy tanaara de7oosona; wurenna aqoynne injjee ta mataana .
intte taappe demmiyo go77ay muruta worqqaappenne seerissi kessido biraappe aadhdhees .
taani xillotettaa ogiyan hemettays; suure pirddaa loossuwaara kanttays .
tana siiqiyaageetawu taani aquwaa immana; eta keettaakka taani kunttana .
&quot; goday tana ba ooso ubbaappe koyro medhdhiis; benippekka a oosuwawu doomettay tana .
beni wode , biittay sa7ay merettanaappe kase taani sunttettaas .
gita abbati baynna wode , haattaa pulttoti xuuqqenna wode , he wode taani yelettaas .
deretinne kerati bantta sohuwan merettanaappe kase taani yelettaas .
goday sa7aanne sa7an de7iya gadeta ubbaa medhdhanaappe kase , woykko issi kophphe gidiya koyro sophphee oosettanaappe kase taani yelettaas .
&quot; goday salota miccido wodenne gita abbatuppe bollaara salo gufanttuwaa giigissido wode , taani yan de7ays .
goday shaarata bollan wottido wode , gita abbaa pulttota xuussido wode ,
abbaa haattati banttawu imettida zawaappe pinnidi , bollawu aadhdhennaadan , i eta azazido wode , sa7aa baasuwaa i baasido wode , taani yan de7ays .
he wode taani a matan waanna oosanchcha; ubba gallassi taani a ufayssays; tawukka a sinttan ufayttays .
i medhdhidobay ubbay , sa7aykka asaa naatikka tana ufayssoosona .
&quot; ha77ikka simmi ta naatoo , siyite; taani yootiyoogaadan oottiyaageeti anjjettidaageeta .
ta timirttiyaa siyite; siyidi aadhdhida eranchcha gidite; siyidobaa shenehoo gooppite .
taani yootiyoogaa siyiya uray , hachchi hachchi ta penggen beettiya uray , ta soo geliyoosankka naagiya uray anjjettidaagaa .
tana demmiyaagee de7uwaa demmees; godaappe i sabaa demmees .
shin tana demmennan aggiya uray bana qohees; tana ixxiya ubbati , hayquwaa siiqoosona &quot; yaagawusu .
aadhdhida eratettiyaa ba keettaa keexxawusu; keexxaydda he keettawu laappun tuussata essaasu .
a ba giigissiyo gibiraayyo modhdho mehiyaa shukkaasu; woyniyaa eessaakka agada giigissaasu . giigissada maaddaa sinttawu aattaasu .
yaatada asaa xeesanawu ba ashkkarata kiittaasu . kiittin ashkkarati katamaassi xoqqa sohuwan eqqidi ,
&quot; inttenoo , eri paccidoogeetoo hagaa gelite ! &quot; yaagidosona . eeyyatakka a hagaadan yaagaasu;
&quot; haa yiite; yiidi ta qumaa miite; taani agido woyniyaa eessaakka uyite !
eeyyatettaa aggidi , shemppoora paxa de7ite; akeekaa ogiyan hemettite &quot; yaagawusu .
qilliicciya uraa seeriya asi bawu cashshaa ekkees; iita uraa zoriyaageekka bawu qohettees .
qilliicciya uraa zoroppa; zorikko i nena ixxana . aadhdhida eranchcha uraa zora; zorikko i nena siiqana .
aadhdhida eranchcha uraa tamaarissa; yaatikko , i kaseegaappekka aadhdhida eranchcha gidana . xillo uraakka tamaarissa; yaatikko i eraa gujjana .
aadhdhida eratettaassi doomettay godaassi yayyiyoogaa; geeshsha godaa eriyoogee akeekiyoogaa .
tanan aadhdhida eratettan layttay darana; ne bareekka aduqqana .
neeni aadhdhida eranchcha gidikko , ne huuphiyawu go7ettaasa . neeni qilliicciyaagaa gidikkokka , ne huuphiyawu qohettaasa .
issi eeyyo giyo maccaasiyaa wocama darawusu; iyyo yeelli baawa; a aynne erukku .
a ba karen , woykko katamaassi xoqqa sohuwan oydiyan uttawusu .
uttada suure bantta ogiyaa oyqqidi biya asaa xeesawusu; xeesada ,
&quot; inttenoo , eri paccidoogeetoo , taakko haa yiite &quot; yaagawusu . akeeki baynnaagaakka ,
&quot; wuuqqidi uyiyo haattay mal77ees; geeman miyo qumaykka pashkkissees &quot; yaagawusu .
shin hayqqida asay yan de7iyoogaa , i imattatikka hirkkin , duufo giddon de7iyoogaa i erenna .
hageeti solomona leemisota . aadhdhida eranchcha na7ay ba aawaa ufayssees; shin eeyya na7ay ba aayyiyo azzanissees .
nagaran demmido miishshay go77enna; shin xillotettay hayquwaappe ashshees .
goday xillota namisissenna; shin nagaranchchatu amuwaa polissenna .
azallatettay hiyyeesissees; shin minnidi oottiyoogee dureyees .
aadhdhida eranchcha uray kattaa boniyan shiishshees; shin kattaa cakkiyo wode xiskkiya uray kawuyyees .
xillo asay anjjettees; shin nagaranchchaa doonay makkalaa genttees .
xilluwaa sunttay anjjuwan xeesettiiddi , de7i aggees; shin nagaranchchatu sunttay sohuwaara dogettees .
aadhdhida eranchchati azazidobaa oottoosona; shin eeyyatettan coo biddiyaageeti bashshawu boosona .
suure asi saro de7ees; shin geella uray ba mooruwan ohettees .
geniiddi qim77otiya uri meto kessees; shin yayyennan seeriya uri sarotettaa medhdhees .
xilluwaa haasayay de7uwaa pultto; shin nagaranchchaa haasayay makkalaa genttees .
ixoy palamaa denttettees; shin siiqoy mooruwaa ubbaa qoodenna .
wozannaama asay aadhdhida eran haasayees; shin eeyya uray xam77an shocettees .
aadhdhida eranchchati eraa dagayoosona; shin eeyya haasayaa haasayiya uray bana bashshees .
duriyaa miishshay direttida katamaadan , ba godaa naagees; shin hiyyeesatettay hiyyeesaa xayssees .
xillo uraa a lo77o oosoy de7uwawu kaalettees; shin iita uraa wurssettay qixaate .
seerin eeniya uray de7uwaa ogiyan hemettees; shin seerin ixxiya uray balees .
ixxiiddi ba ixxiyoogaa erissenna uray worddanchcha; zigirssaa laaliya uraykka eeyya .
daro haasayaa giddon nagari xayenna; shin ba doonaa shiishshi ekkiya uri aadhdhida eranchcha .
xilluwaa inxxarssay tigettida geeshsha biraa mala; shin iita uraa qofawu gatee guutta .
xillo uraa haasayay daro asaa go77ees; shin eeyyati bantta wozanaa pacan hayqqoosona .
godaa anjjoy dure kessees; i he duretettan meto walakkenna .
eeyya urawu iitabaa oottiyoogee kaassa mala; shin wozannaama uray aadhdhida eratettan ufayttees .
iita uray hirggidobay a bolli gakkana; shin xilloy amottidobay imettana .
gotee denddidi aadhdhiichchiyo wode , nagaranchchati beettokkona; shin xilloti merinawu minnidi de7ana .
caalay achchaa zil77issiyoogaadaaninne cuway ayfiyaa poogiyoogaadan , azalla uraa kiittiyoogee yiilloyees .
godaassi yayyiyoogee bariyaa adussees; shin nagaranchcha uraa baree qaammees .
xillo uray sinttaara ufayssay yaana giidi naagees; shin iita uray sinttaara yaana giidi naagiyoobi aybinne baawa .
godaa ogee xillotussi baqati attiyo soho; shin iitaa oottiyaageetassi bashsha .
xilloti mulekka xoqolettokkona; shin iitati biittaa bolli de7okkona .
xillo asay aadhdhida eratettaa haasayees; shin geellabaa haasayiya inxxarssay qanxxettana .
xillo asay bessiya haasayaa erees; shin iita asay geellaa haasayees .
goday worddo meezaanaa ixxees; shin likke meezaanan ufayttees .
otoroy yiyo wode kawushshatettay yees; shin ashkketettaara aadhdhida eratettay yees .
xillota eta suuretettay kaalettees; shin ammanettennaageeta eta geellatettay xayssees .
hanqquwaa gallassi duretettay go77enna; shin xillotettay hayquwaappe ashshees .
boree baynna uraa ogiyaa a xillotettay sittissees; shin iita uray ba iitatettan kunddees .
suureta eta xillotettay ashshees; shin ammanettennaageeta eta amoy pire gididi oyqqana .
iita asi hayqqiyo wode , i naagiyo ufayssaykka aara issippe hayqqees; i ba wolqqan ceeqettiyoobay ubbikka xayees .
xilloy metuwaappe attees; a gishshaa iitaa bolli metoy yees .
xoossaa kaddida asi ba doonan asa xayssees; shin xilloti eran kessi ekkoosona .
xilloti bonchchettiyo wode , katamay ufayttees; qassi iitati hayqqiyo wode , hashshu gees .
xillotu anjjuwaa gaasuwan katamay diccees; shin iita uraa haasayay katamaa xayssees .
ba shooruwaa kariya urawu wozani baawa; shin akeekanchcha uri co77u gees .
zigirssanchcha asi xuuraa laalees; shin ammanettiya asi xuuraa genttees .
kaalettiyaabi xayikko , kawotettay kunddees; shin daro zoriyaageeti de7ikko , saroy de7ees .
erenna urawu waase gidiya asi tumuppe metootana; hegaappe waase gidennan ixxiyoogee lo77o .
ulo keha maccaasiyaa bonchchettawusu; shin meqettaa iita asay duretetta xalaalaa duretees .
keha asi baassi lo77obaa oottees; shin meqettaa iita asi bana qohees .
iita asi demmiyo miishshay cimo; shin xillotettaa zeriya uri tumu woytuwaa cakkana .
xillotettan minnidi de7iya uri paxa de7ana; shin iitatettaa kaalliya uri hayqqana .
goday iita qofay de7iyo asata ixxees; shin suure hemettiyaageetan ufayttees .
iita asi qaxxayettanaagee attenna; shin xillotu zaree attana .
adussa qofi baynna puulanchcha maccaasee puulay gudunttaa siiriyan aattido worqqaa alleequwaa mala .
xillotu amuwaa poloy lo77o xalaala; shin iitatu amuwaa poloy hanqqo xalaala .
issi issi asati bantta miishshaa asawu coo kehoosona; shin eta aqoy yaa darees . hara asati qassi bantta miishshawu pala uuzettoosona; shin eta aqoy haa paccees .
keha asi duretana; harata maaddiya asi maadettana .
kattay al77in bayzzanawu minjjiya uraa asay qanggees . shin ba kattaa asay koyiyo wode bayzziya uraa anjjees .
lo77obaa minttidi koyiya uri ufayssaa demmees; shin iitabaa koyiya uraa iitabay demmees .
ba duretettan ammanettiya asi kunddana; shin xilloti balggo mittaadan daayana .
ba so asaa bolli cabbo denttiya uri go7ettanabi aybinne baawa . eeyyatikka aadhdhida eranchchatuyyo ashkkara gidana .
xillo asi de7o ayfiyaa ayfiya mitta mala; shemppo ashshiyaageeti aadhdhida eranchcha .
xilloti sa7an bantta oosuwaa waagaa ekkiyaabaa gidikko , iitatinne nagaranchchati bantta oosuwaassi ekkana waagay waani daranddeeshsha !
seeriyoogaa dosiya uri eratettaa dosees; shin seeraa ixxiya uri damma .
lo77o asi godaappe sabaa demmees; shin goday genanchchata pirddees .
asa iitatettay minttidi essenna; shin xillotu xaphoy qaaxxenna .
wozannaama maccaasiyaa ba keettaawawu kallachcha mala; shin ba keettaawaa kawushshiya maccaasiyaa a meqettaa miya ajaajje mala .
xillotu qofay suure; shin iitatu zoree cimo .
iitatu haasayay asa woranaassa; shin xillotu haasayay eta ashshees .
iita asati kunddana; etawu zerettikka attenna; shin xillotu zerettay minnidi de7ana .
asi ba aadhdhida eratettaa keenaa galatettees; shin geella qofay de7iyo asi karettees .
dure asa milatidi , metuwan de7iya asaappe coo asa milatidi , oottiiddi ba de7uwaa sugiya asi keha .
xillo asi ba mehiyaassi qarettees; shin iita asa kehatettawu meqetti baawa .
ba biittaa mintti oottiya uray kattaa kallees; shin pattennabaa yedettiya uri akeekay paccidoogaa .
iitati nagaranchcha asatu omooduwaa ekkanawu amottoosona; shin xillotu xaphoy daayidi de7ana .
iita asa a doonaappe kiyida haasayay pire gididi oyqqees; shin xilloy metuwaappe kessi ekkees .
asi ba doonaappe kiyiya qaalan lo77obaa kallees; ba oottido oosuwaa waagaakka ekkees .
eeyya asi biyo buussay awu a huuphen likke milatees; shin aadhdhida eranchcha asi zoriyaa siyees .
eeyya uraa hanqqoy sohuwaara erettees; shin cincca asi cashshaa wudenna .
tumaa haasayiya asi suurebaa yootees; shin worddo markkay wordduwaa yootees .
akeekennan haasayiyo haasayay cuphedan caddees; shin aadhdhida eranchchaa inxxarssay pattees .
worddo haasayi guutta wodiyaassa; shin tuma haasayi merinawu de7ana .
iitaa qoppiyaageetu wozanan genee de7ees; shin sarobaa zorettiyaageetu wozanan ufayssay kumees .
xillota metoy gakkenna; shin iitatussi metoppe attin , harabi de7enna .
goday worddanchchata ixxees; shin tumanchcha asatun i ufayttees .
cincca asi ba eraa qottees; shin eeyyati bantta eeyyatettaa yootoosona .
minnidi oottiya uri deriyaa haarees; shin azallay haarettees .
hirggiyoogee asa ufayssaa diggees; shin shonggaara de7iya haasayay a ufayssees .
xillo asi ba shooruwaa zoridi , suure ogiyaa kaalettees; shin iitatu ogee tumaappe haassees .
azalla asi shankkatidi ehiido ashuwaa kattenna; shin asawu aqoy minnidi oottiyoogaa .
xillotettaa ogiyan de7oy de7ees; he ogiyan hayqoy baawa .
eranchcha na7ay ba aawaa seeraa siyees; shin qilliicciyaagee seeraa siyenna .
asi ba doonaappe kiyiya qaalan lo77obaa ekkees; shin ammanttennaageeti makkalabaa amottoosona .
ba doonaa naagiya uray ba shemppuwaa naagees; shin eesuwan haasayiya uray bana xayssees .
azallay amottees; amottikkonne aybanne demmenna; shin minnidi oottiyaageeti kallana .
xillo asati worddo haasayaa ixxoosona . shin iita asatu haasayay yeellayeesinne kawushshees .
suure de7uwaa de7iya uraa a xillotettay naagees; shin nagaranchchaa a nagaray onggees .
bana dure milatissiya asi de7ees; shin awu aybinne baawa; haray qassi bana hiyyeesa milatissiyaagee de7ees; shin awu daro aqoy de7ees .
asi ba miishshan ba shemppuwaa wozanawu danddayees; shin hiyyeesaa yashissiyaabi baawa .
xillotussi ubbatoo poo7o; shin iitatu xomppee to7ana .
otoroy ooshshaa yelees; shin zoriyaa ekkiyaageeti aadhdhida eranchcha .
daafuri baynnan demmido miishshay eesuwan xayees; shin minni oottidi demmido aqoy , dari daridi bees .
koyiyoobay polettennan gam77iyoogee azzanissees; shin amottidobay polettiyoogee ufayssees .
zore kariya uri meton gelees; shin azazuwaa bonchchiya uri saruwan de7ana .
aadhdhida eranchchay immiyo timirttee de7o pultto; hegee asi hayquwaa piriyaappe kessi ekkanawu maaddees .
akeeki de7iyo uri bonchchettees; shin ammanettennan aggiyoogee bashshawu efees .
cincca asay ubbay eran oottees; shin eeyyay ba eeyyatettaa qonccissees .
iita asati kiitettidi , meton geloosona; shin ammanttiya asati kiitettidi , sarotettaa ehoosona .
seeraa ixxiya asi hiyyeeseesinne yeellatees; shin seerin siyiya uray bonchchettees .
amottidobaa demmiyoogee keehi ufayssees; shin iitati iitaappe haakkanawu koyokkona .
aadhdhida eranchcha asatuura hemettiya asi aadhdhida eranchcha gidees; shin eeyya asatuura hemettiya asi metuwan gelees .
nagaranchchata iita qaaday kaallees; shin xilloti lo77o oosuwaa woytuwaa ekkana .
lo77o asi ba naatu naata laatissees; shin nagaranchchaa aqoy xilluwaassi dagattees .
hiyyeesaa goshshay daro kattaa ayfanawu danddayees; shin suure pirdday paccidoogaa gaasuwan xayees .
qayxaariyan wadhdhanawu qarettiya uri ba na7aa ixxees; shin ba na7aa siiqiya uri minnidi seerees .
xilloy a uloy kallana gakkanaassi mees; shin nagaranchchay namisettees .
aadhdhida eranchcha maccaasiyaa ba keettaa keexxawusu; shin eeyyiyaa ba keettaa ba kushiyan qolawusu .
suure hemettiya asi godaassi yayyees; shin ba ogiyaa geellayiya asi godaa karees .
eeyyaa haasayay a zokkuwaassi gatimaa ehees; shin aadhdhida eranchchatu inxxarssay eta naagees .
boorati baynnasan gootaray mela de7ees; shin neeyyo goyiyo wolqqaama boorati de7ikko , ne gootaran kattay kumees .
ammanettiya markkay ubbaton tumaa odees; shin worddo markkay worddo xalaalaa haasayees .
qilliicciyaagee aadhdhida eratettaa koyees; shin demmenna; akeekay de7iyo asi eratettaa demmanaagee a waayissenna .
eeyya asappe haakka; ayssi giikko , neeni a haasayaappe era demmakka .
cincca asi ba oottiyoogaa eriyo gishshawu , aadhdhida eranchcha gidees; shin eeyya asi aynne erennankka eriyaabaa milatiyo gishshawu eeyya gidees .
eeyyati nagaraa oottidi , azzaniyoogaa gishshaa qilliiccoosona; shin suureti bantta nagaray atto geetettanawu koyoosona .
ba wozanaa azzanuwaa aawu erees; a ufayssaakka ooninne aara koxxenna .
iitatu keettay qolettana; shin suuretu keettay minnidi de7ana .
asaassi likke milatiya ogee de7ees; shin bin , a wurssettay hayquwan kessi yeggees .
miichchankka wozanay azzani erees; ufayssaa wurssettaykka azzano gidanawu danddayees .
iita asi ba iita oosuwaa waagaa ekkana; lo77o asikka ba lo77o oosuwaa waagaa ekkana .
eeyya asi ubbabaa ammanees; shin cinccay akeekidi tanggees .
aadhdhida eranchcha asi yayyees; iitaappekka haakkees; shin eeyyay banan ammanettidi otorettees .
elle hanqqettiya asati eeyya ooso oottoosona . shin cinccati danddayanchcha .
eeyyati bantta azallatettaa waagaa ekkoosona; shin cinccati eratettaa kallachchaadan goxxoosona .
iita asati lo77o asatu sinttan hokkidi , maarotaa woossoosona . nagaranchchatikka xillotu penggiyan hokkoosona .
hiyyeesay ba shooruwankka dosettenna; shin duretussi daro laggeti de7oosona .
ba shooruwaa kariya asi nagaraa oottees; shin hiyyeesaa maaddiyaageeti anjjettidaageeta .
iitabaa maqettiyaageeti baloosona gidokkonaa ? shin lo77obaa oottanawu halchchiyaageeti tumatettaanne aggenna siiquwaa demmoosona .
minnidi oottidoban ubban go77ay de7ees; shin coo mela haasayay hiyeesatetta xalaalaa ehees .
aadhdhida eranchchatussi eta duretettay etawu kallachcha; shin eeyyati bantta eeyyatettaa gujji gujjidi eeyyoosona .
tumu markkay shemppuwaa ashshees; shin worddo markkay kashi erikke gees .
godaassi yayyiya urawu mino qatoy de7ees . i a naatussikka baqatidi attiyo soho gidana .
godaassi yayyiyoogee de7oy kiyiyo pultto; hegaa gishshawu , neeni hayquwaappe kessa ekkanawu koyikko , godaassi yayya .
kawuwaa gitatettay i haariyo asaa coratettaana; shin haariyo asi xayikko , ikka pattenna .
danddayanchcha asaassi gita akeekay de7ees; shin elle hanqqettiya asi ba eeyyatettaa qonccissees .
woppu giida wozanay bollaa payya wottees; shin qanaatee bollawu ajaajje harggiyaa mala .
hiyyeesata toochchiya asi eta medhdhidaagaa cayees; shin metootanchchatussi kehiya asi xoossaa bonchchees .
iitati bantta iita oosuwan kunddana; shin xilloti bantta suuretettan naagettana .
akeekanchcha asaa wozanan aadhdhida eratettay kumiis; shin eeyyati aadhdhida eratettaabaa aybanne erokkona .
xillotettay issi kawotettaa asaa xoqqu xoqqu oottees; shin nagaray ay asanne kawushshees .
kawoy eranchcha ashkkaran ufayttees; shin yeellayiya oosuwaa oottiya ashkkaraa hanqqettees .
liiqo haasayay hanqquwaa zarbbissees; shin porddolla qaalay hanqquwaa denttettees .
aadhdhida eranchchaa inxxarssay eraa puulayees; shin eeyyatu doonay eeyyatettaa xuuqqees .
godaa ayfeti ubbasaa xeelloosona; iitaa oottiyaageetakka lo77uwaa oottiyaageetakka be7oosona .
shonggaara de7iya lo77o haasayay de7o mittaa mala; shin geella haasayay ayyaanaa kinchchees .
eeyya asi ba aawaa seeraa karees; shin ba aawaa zoriyaa ekkiya asi eranchcha .
xillo uraa keettan daro miishshay de7ees; shin iitaassi geliya miishshay metuwaa ehees .
aadhdhida eranchchatu doonay eraa zerees; shin eeyyatu wozanay hegaa mala gidenna .
goday iitatu yarshshuwaa shenetees; shin suuretu woosay a ufayssees .
goday iita asatu hemetaa shenetees; shin xillotettaa kaalliyaageeta i siiqees .
likke ogiyaa aggida asa iita boshay naagees; seeriyoogaa ixxiya asi hayqqees .
haray attin , duufoykka bashshaykka godaa sinttan qoncciyan beettoosona . yaatin , asa wozanaa qofay waani appe geemmanee ?
qilliicciya asi seeriyoogaa dosenna; aadhdhida eranchchatuppekka zore oychchenna .
wozanay ufayttin , som77oy poo7ees; shin wozani azzanikko , he aawu siiddees .
akeekiya wozanay de7iyo asi eratettaa koyees; shin eeyyati bantta eeyyatettan ufayttoosona .
hiyyeesatu de7oy ubba gallassikka baaxe . shin ufayttiya asati ubbatonkka bantta de7uwaa aloosona .
ooshshay de7iyo gita aquwaappe godaa yashshatettay de7iyo guuttabay keha .
ooshshay de7iyoosan modhdho ashuwaa maanaappe siiqoy de7iyoosan santtaa miyoogee keha .
hanqqettiya asi ooshshaa kessees; shin hanqqettanawu eesotenna asi ooshshaa irxxissees .
azalla uraassi metoy a oge ubban aguntta dirssa mala; shin suure uraa ogee badaasa .
eranchcha na7ay ba aawaa ufayssees; shin eeyya na7ay ba aayyiyo karees .
wozani baynna asi ba eeyatettan ufayttees; shin wozannaama asi likkebaa oottees .
zoretay xayikko , halchchidobay halettees; daro zoriyaageeti de7iyoosan halchchidobay polettees .
oyshettidobaassi likke zaaruwaa zaariyoogee he uraa ufayssees; haasayaa likke wodiyan haasayiyoogee ayba lo77obee !
aadhdhida eranchchay bollawu kaalettiya de7uwaa ogiyan hemetteesippe attin , duge duufuwawu wottiya ogiyan hemettenna .
goday otoranchchatu keettaa qolana; shin am77ee aquwaa naagees .
goday iitatu qofaa shenetees; shin geeshsha qaalay a ufayssees .
wordduwan woriyaa demmanawu jaamiya asi ba so asaa bolli metuwaa ehees; shin mattaayiyaa ixxiya asi paxa de7ana .
xillo asi haasayanaappe kasetidi qoppees; shin iitatu inxxarssay palabaa pulttees .
goday iitatuppe haakkees; shin xillotu woosaa siyees .
pashkkidi xeelliyo xeelay wozanaa ufayssees; mishiraachcho odoykka bollaa pattees .
de7uwaa immiya zoriyaa siyiya asi aadhdhida eranchchatuura issippe de7ana .
seeraa ixxiya asi bana qohees; shin seeraa ekkiya asi akeekaa demmees .
godaassi yayyiyoogee asa aadhdhida eratettaa tamaarissees; bonchchettana koyida asi koyro bana kawushshanawu koshshees .
asi ba wozanan halchchees; shin likke zaaroy godaappe beettees .
asi oottiyo ooso ubbay awu likke milatees; shin goday koyro denddo qofaa yiggi xeellees .
ne oottiyoobaa ubbaa hadaraa godaayyo imma; yaatikko , neeni halchchidobay polettana .
goday medhdhidobawu ubbawu a wurssettay de7ees; makkalanchchatu wurssettaykka bashshaa .
goday otorettiya ubbaa shenetees; eti qaxxayettennan attokkona .
aggenna siiquwaaninne ammanettiyoogan nagaray atto geetettees; asi godaayyo yayyiyoogan iitabaa oottennan naagettees .
asa hemeti godaa ufayssiyaaba gidikko , he aawu ba morkketu addiniitaarakka saro de7anaadan , goday oottees .
xillotettan beettiya guuttabay wordduwan demmiyo daro woriyaappe keha .
asi ba wozanan ba oottanabaa halchchees; shin halchchoy goday maaddin polettees .
kawoy xoossaappe ekkido maatan pirddees; pirddiiddi i balenna .
yiggiyo meezaanatinne makkiyo miishshati ammanttiyaageeta gidanaadan , goday koyees; bayzziyooban ubban genee de7ennaadan koyees .
kawoti mooro oosuwaa shenetoosona; ayssi giikko , eta kawotaa araatay xillotettan eqqees .
kawoti xillo inxxarssan ufayttoosona; tumaa haasayiyaageetakka dosoosona .
kawuwaa hanqqoy hayquwaa kiitanchchaa mala; shin aadhdhida eranchcha asi hanqquwaa irxxissanawu awuddashees .
kawuwaa som77oy pashkkikko , hegee simmi de7o . i nashshiyoogee badhdheesaa iraa ehiya shaaraa mala .
aadhdhida eratettaa demmiyoogee worqqaa demmiyoogaappe keha; akeekaa demmiyoogee biraa demmiyoogaappekka aadhdhees .
suureti biyo ogee iiti de7iyoosaappe haahuwaara kanttissees; ba hemetaa naagiya uri ba shemppuwaa naagees .
otoruwaa geeduwaa bashshay kaallees; ayyuwaa geeduwaakka kunddettay kaallees .
ayyiyaageetuura zuppetidi , omooduwaa shaakki ekkanaappe ashkke gididi , hiyyeesidi de7iyoogee keha .
godaa qaalaa loyttidi ezggiya urawu i oottiyoobay ubbay injjettana; godan ammanettiya uri anjjettidaagaa .
ba qofan aadhdhida eranchcha gidida asi akeekanchcha geetettees; lo77o qaalay eratettaa gujjees .
cincca urawu eratettay de7o pultto mala; shin eeyyata seeriyoogee coo wode wurssiyoogaa .
aadhdhida eranchcha asi haasayanaappe kasetidi qoppees; qoppidi asi ekkiyo haasayaa haasayees .
lo77o qaalay eessaa ililuwaadan mal77ees; bollaakka maaddeesinne pattees .
asaassi suure milatiya ogee de7ees; shin wurssettan hayquwawu gattees .
namisaynne metoy asi minnidi oottanaadan giddoosona .
iita asi iitabaa halchchees; a haasayaykka xuuggiya tamaa mala .
geella asi ooshshaa denttees; zigirssanchcha asi ammanettiya laggeta shaakkees .
gene asi ba shooruwaa cimmees; lo77o gidenna ogiyawu i a kaalettees .
ba ayfiyaa qim77otiya asi geellabaa qoppees; ba menttershshaa saxxidi manddiya asi iitabaa polees .
puulummida huuphee bonchcho kallachcha; hegeekka beettiyoy xillo de7uwaa de7iina .
wolqqaama asa gidiyoogaappe , hanqqettanawu eesotenna asa gidiyoogee lo77o; daro katamata olidi oyqqiyoogaappe , asi ba huuphiyaa haariyoogee aadhdhees .
asi saamaa yeggees; shin goday ubbabaa battees .
ooshshay de7iyoosan de7iya gita gibiraappe saroynne woppay de7iyoosan mela oyttaa poquwaa miyoogee keha .
cincca ashkkaray ba godaa na7aa pattenna laafaa haarees; yaatidi ishanttuura issippe laattees .
worqqaynne biray taman paacettiyoogaadan , goday asaa wozanaa paaccees .
iita asi iita uraa haasayaa siyees; worddanchchaykka genanchchaa oduwaa ezggees .
hiyyeesatu bolli qilliicciya asi eta medhdhida xoossaa cayees; hara asa gakkiya metuwan ufayttiya asi qaxxayettennan attenna .
naatu naati cimida asatuyyo kallachcha; aawati bantta naatuyyo bonchcho .
daro lo77o haasayay eeyya uraassi giigenna; hegaappekka aaruwaa worddo haasayay deriyaa haariyaagaassi giigenna .
mattaayee bana immiyaagawu dumma wolqqa mala; i simmido soho ubbay ayyo injjetees .
naaqettidi ba naaquwaa genttiya uray siiquwaa koyees; shin yoho zaari zaaridi woociya uray , ammanettiya laggeta shaakkees .
eeyyay xeetuton lissuwan shocin eriyoogaappe akeeki de7iyo asi coo seerin eriyoogee aadhdhees .
iita asi makkalabaa xalaalaa koyees; hegaa gishshawu , meqetti baynna daanni a bolli kiitettana .
eeyyatetti oyqqido uraara gayttiyoogaappe marata bonqqi ekkirggido maaheera gayttiyoogee keha .
lo77o oottidoogaa kushiyaa iitaa zaariya uraayyo iitay a sooppe mulekka kichchenna .
ooshshay doommiiddi , zeeruwaa xuussiya haattaa mala; hegaa gishshawu , ooshshaappe kasetada palamaa aggaaga .
nagaranchchaa xillissiyoogeenne xilluwaa bolli pirddiyoogee eti naa77aykka godaa sheneyiya ooso .
akeekiya wozani awu baynnaashin , eeyyaa kushiyan aadhdhida eratettaa shammiyo miishshay aybissi de7ii ?
laggee mule wodekka siiqees; ishaykka metuwaa wode maaddanaassi yelettees .
akeekay paccido asi erenna uraa acuwaa qanxxanawu waase gelees .
ooshshaa dosiya asi nagaraa dosees; ubbatoo ceeqettiya asi bashshaa ba bolli xeesees .
geella qofay de7iyo asi lo77obaa demmenna; shikkaalobaa haasayiya asikka metuwan gelees .
azalla na7aa yelida aawi azzanees; eeyya na7aa aawawu ufayssi baawa .
wozani ufayttiyoogee asassi lo77o xale; shin kayyottiyoogee asawu wolqqaa xayssees .
iita daannay pirddaa geellayanawu geeman mattaayiyaa ekkees .
akeekay de7iyo uri aadhdhida eratettaa sinttan wottidi bees; shin eeyyaa ayfee biittaa sa7aa xanxxaa yuuyidi xeellees .
azalla na7ay ba aawaa azzanissees; bana yelida aayyiyookka zil77issees .
xillo asa qaxxayiyoogee , suure asakka a suuretettaa gishshawu dechchiyoogee lo77o gidenna .
amarida qaala haasayiya asi eranchcha; woppa ayyaani de7iyo asikka akeekanchcha .
eeyya uri co77u giikkonne ba doonaa barikko , eranchcha milatees .
shaahettanawu koyiya asi ba amuwaa kaallees; lo77o era ubbaakka phalqqees .
eeyyay ba qofaa qonccissanaagaa xalaalaa dosiyoogaappe attin , hara asappe era ekkanawu dosenna .
iitatettay yiyo wode , karee , kawushshinne yeelli a kaallidi yi bayoosona .
asaa doonaappe kiyiya haasayay ciimmaa haattaa mala; aadhdhida eratettaa pulttoykka goggiya haattaa mala .
mooranchchaa maaddidi , xilluwaa pirddaa geellayiyoogee lo77o gidenna .
eeyya asi ba haasayan ooshshaa denttees; a doonaappe kiyiya qaalay a warissees .
eeyya asi , haasayiiddi bana qohees; a haasayay gite gididi , a oyqqees .
zigirssanchchaa qaalay mal77o qumaa mala; ufayssiiddi duge ganjjiyaa gakkees .
ba oottiyo oosuwan azalliya asi bashshiya urappe aynne dummatenna .
godaa sunttay mino gimbbe mala; xillo asi yaa woxxidi saro attana .
shin dure asatussi eta duretettay yuushoy gimbbettido katamaa mala; eta qofan eta duretettay mino dirssaadan eta naagiyaabaa milatees .
asi kunddanaappe kase a wozanay otorettees; bonchchettiyoogaappekka ba huuphiyaa ziqqi oottiyoogee sinttatees .
siyennan de7iiddi zaariyoogee , hegee he uraayyo eeyyatettanne yeella .
asa ayyaani harggiyaa danddayanaadan maaddees; shin ayyaani meqerettiichchikko , a ooni danddayanee ?
akeekanchcha asati tamaaranawu keehi koyoosona; aadhdhida eri de7iyoobaakka ezggoosona .
immiyoobi immiyaagawu ogiyaa dooyees; gita asaarakka erissees .
kasetidi daannan mootiya uri baarigaaray yiidi a oychchana gakkanaashin , ubbatonkka he uray xillo milatees .
saamaa yeggiyoogee palamaa teqqees; naa77u wolqqaama baarigaaratakka shaakkees .
naaqettida ishaara giiganaagee gimbbettida katamaa omooddanaagaappekka aadhdhi waayissees; penggiyaa gorddiyo birata hiraquwaadan , palamay dabbota shaakkees .
ba doonan haasayidobaappe asi ba ganjjiyaa kunttees: ba inxxarssaappe kiyidaban kallees .
neeni haasayidoogee nena wottees woykko worees; hegaa gishshawu , neeni ne haasayaa gaasuwan yiyaabaa ekkanawu de7aasa .
machcho demmida asi lo77obaa demmiis; he uray godankka nashettees .
hiyyeesa asi awuddashidi haasayees; shin duree phenqqeshidi zaarees .
daro laggee de7iyo asi xayana; shin ishappe aadhdhidi ammanttiya laggee de7ees .
worddo haasayaa haasayiya eeyyaappe ba de7on boree baynna hiyyeesa asi keha .
eri baynna minotay lo77o gidenna; hemettiiddi eesotiya uraykka wora bees .
issi issi asay ba eeyyatettan ba de7uwaa bashshees; yaatidi qassi godaa bolli yiillotees .
duretettay daro laggeta gujjees; shin hiyyeesatettay de7iya laggetakka duuttees .
worddo markki qaxxayettennan beenna; wordduwaa haasayiyaageetikka kessi ekkokkona .
daro asay daannaa sinttaa koyees; coo immiya uraara asi ubbi dabbotees .
hiyyeesa asa a ishantti ubbay ixxoosona; hegaappekka aaruwaa a laggeti appe haakkoosona; i eta awuddashidi kaallinkka , eti a gatti oyttokkona .
aadhdhida eratettaa demmiyaagee bana siiqees; akeekaa qoraphphiyaagee lo77obaa demmees .
worddo markki qaxxayettennan attenna; wordduwaa haasayiyaageekka xayana .
azalla uraassi ishalo de7oy bessenna; hegaappekka ayllee halaqata haariyoogee iitaa darees .
aawussi de7iya aadhdhida eratettay hanqquwaa mitissees; moorida urawu atto giyoogeekka bonchchissees .
kawuwaa hanqqoy gaammuwaa gudettaa mala; shin a nashettay maataa aacissiya akkaa mala .
eeyya na7ay ba aawaa xayssees; ooshshanchcha machchiyaakka keetti ubbaton aattiyo aato mala .
issi asi keettaanne aquwaa ba aawaappe laattanawu danddayees; shin akeekanchcha machchiyo goday immees .
coo zolppattiya uraayyo xiskkoy yees; ooso oottenna asi namisettees .
azazuwaa naagidi oottiya asi , ba shemppuwaa naagees; shin shenehoo giya asi hayqqees .
hiyyeesaassi kehiya asi godaassi tal77ees; goday he lo77o oosuwaa acuwaa qanxxees .
simmiyo menttoy de7ishin , ne naata seera; seerana xayikko , neeni eta bashshadasa .
hanqquwaa suulliya asi ba waagaa ekko; a aggaaga; neeni a ashshiyaaba gidikko , haranttuwaakka neeni a hegaadan oottanaagee attenna .
zoriyaa siya; timirttiyaakka ekka . yaatikko , neeni wurssettan aadhdhida eranchcha gidana .
asay darobaa halchchees; shin goday giidobay polettees .
asappe koyettiyaagee aggenna siiquwaa; worddanchcha gidanaappe hiyyeesa gidiyoogee keha .
godaassi yayyiyoogee de7uwawu kaalettees; assi yayyiya asi kallidi de7ees; iitabikka a bochchenna .
issi issi asay daro azalla; woxiyan tushkkido buddeenaakka pude baaranawu waayettees .
neeni qilliicciyaagaa shocikko , akeekay paccidoogee cinccatettaa tamaarana; akeekanchcha asa neeni seerikko , i eratettaa demmana .
ba aawaa bonqqiya na7ay , ba aayyiyookka sooppe kessidi yedettiya na7ay , he na7ay yeellaanne kawushshaa ehiya na7a .
ta na7awu , neeni zoriyaa siyiyoogaa aggidabaa gidikko , erawu zokkuwaa zaaradasa .
worddo markkay suure pirddaa bolli qilliiccees; iita asaa doonay iitatettaa gubbidi mittees .
qilliicciyaageetussi pirdday , eeyyatussikka waray koshshees .
daro mattoyiya ushshaa uyiyoogee daro bidisseesinne ooshshees; mattottiya asi wozani paccido asa .
kawo hanqqoy gaammuwaa gudettaa mala; a yiilloyiya asi ba shemppuwaa bolli pirddees .
palamaappe gaxan de7iyoogee aawussi bonchcho; shin eeyya asi ubbi ooyettanawu eesotees .
azalla goshshanchchay wodiyaa naagidi goyenna; hegaa gishshawu , kattaa cakkiyo wode i woossees; shin aybakka demmenna .
asaa wozanaa halchchoy ciimma ollaa giddon de7iya haattaa mala; shin wozannaama asi hegaa duuqqidi kessees .
daro asati bantta kehatettaa yootoosona; shin tumu ammanettiya asa demmanay oonee ?
xillo asi boree baynna de7uwaa de7ees; a kaallidi , a naatikka anjjettidaageeta .
kawoy pirddanawu ba kawotaa araatan uttido wode , iita ubbaa ba ayfiyan harqqidi kessees .
&quot; ta wozanaa geeshshaas; tanan nagarikka baawa &quot; yaaganawu danddayiya asi de7aneeshsha ?
goday worddo meezaanan yiggiyaageetanne likke gidennaban makkiyaageeta ixxees .
na7i geeshshanne suure gidiyoogee i oottiyo oosuwan erettees .
siyiya hayttaanne xeelliya ayfiyaanne , eta naa77aakka goday medhdhiis .
xiskkon ne wodiyaa wurssoppa; wurssikko neeni hiyyeesana . beegotta; yaatikko , neeni kattaa kallana .
shammiya asi , &quot; qohees ! qohees ! &quot; yaagees; shin biidoogaappe guyyiyan , &quot; hiraysuwan shammaas &quot; yaagiiddi ceeqettees .
eray kumido haasayay worqqaappekka inqquwaa giyo daro al77o shuchchaappekka aadhdhida al77obaa .
erenna asawu waase geliya uraa maayuwaa qaari ekkite; imatta asawu waase geliya uraa maayuwaa oyqqite .
wordduwan demmido kattay asa mal77ees; shin aqi kiyiiddi , doonaa giddon shaahetaadan hanees .
zoriyaa ekkada ne halchchiyoobaa halchcha; zore ekkennan de7aydda olawu booppa .
zigirssanchcha asi xuuraa genttenna; hegaa gishshawu , odanchcha uraara gayttoppa .
asi ba aawaa woykko ba aayyiyo cayikko , a de7uwaa xomppe sakkana xuman to7ana .
koyroora eesuwan shiiqida aqoy wurssettan anjjettenna .
neeyyo iitaa oottida urawu , taanikka ayyo iitaa oottana gooppa; godan ammanettada naaga; i nena ashshana .
goday naa77u qommo meezaanata shenetees; worddo meezaanatikka a ufayssokkona .
asay baanawu bessiya ogiyaa goday kaalettees; yaatin , asi ba de7uwan baana ogiyaa waatidi akeekanawu danddayii ?
issibaa eesotidi , &quot; hagaa taani xoossaassi immaas &quot; girggiyoogeenne guyyeppe zil77ettiyoogee , hegee asa oyqqiya pire .
aadhdhida eranchcha kawoy makkalanchchata shaakkidi erees; i etawu qarettennan qaxxayees .
asaa ayyaanay godaayyo xomppe; hegaa gishshawu , i nu giddo asatetta ubbaa pilggi xeellees .
aggenna siiqoynne ammanettiyoogee kawuwaa naagoosona; a kawotaa araatay aggenna siiquwan minnees .
yelagatu bonchchoy eta wolqqaa; cimatuyyookka eta puulunttay etawu bonchcho .
mino qixaatee iitatettaa shoddees; wadhdhiyoogee iita wozanaa laammanawu danddayees .
kawuwaa wozanay godaa kushiyaana; i a wozanaa goggiya haattaa zaariyoogaadan , ba koyidosaa zaarees .
asi oottiyoobay ubbay aawussi likke milatees; shin goday a wozanaa qofaa paaccees .
yarshshuwaa yarshshiyoogaappekka aattidi , xillobaanne suurebaa oottiyoogaa goday dosees .
iitati otorettiyoogaaninne ayyiyoogan erettoosona; hegeekka nagara .
mino oosanchchaa halchchoy dureyees; shin eesotiya ubbay hiyyeesana .
worddotidi dagayido aqoy penttuwaa suuluwaadan xayees; hegaa koyiyaageeti hayquwaa koyoosona .
iitati suurebaa oottanawu ixxiyo gishshawu , eta makkala oosoy eta ekkidi bees .
mooranchchati geella ogiyan hemettoosona; shin geeshshati suurebaa oottoosona .
ooyettiya machcheera issi keettan de7iyoogaappe he keettaa shakkuwan de7iyoogee keha .
iitati iitabaa oottanawu amottoosona; bantta shoorotussi qarettokkona .
qilliicciyaagee qaxxayettido wode , wozani paccido uray aadhdhida eraa tamaarees; qassi wozannaama uray tamaaridi , eraa demmees .
xillo xoossay iitatu son oosettiyaabaa ubbaa be7ees; eta aatti yeggidi xayssees .
hiyyeesaa waasuwaa siyanaappe giidi , ba hayttaa tucciya uri , ikka waassana; waassin alliyaabay xayana .
geeman immiyo imoy hanqquwaa doshissees . afala giddoora immido mattaayee suulo hanqquwaa irxxissees .
suure pirdday pirddettido wode , hegee xilluwaassi ufayssa; shin iitaa oottiyaageetussi dagama .
akeeka ogiyaappe haddirida uraa hayqoy naagees .
aaro injjiyan de7ana giya uray manqqees; woyne eessanne zayte dosiya asi duretenna .
issi issiton xoossaasata ashshanawu iita asati qaxxayettoosona; ammanettenna asatikka suure asatu gishshaa qaxxayettoosona .
ooyettiyanne yiillotiya machcheera de7anaappe bazzon de7iyoogee keha .
wozannaama uraa son mal77o qumaynne oyssay minjjettees; shin eeyya asi bawu de7iyaabaa ubbaa mirggees .
xillotettaanne aggenna siiquwaa koyiya uraa baree aduqqees; qassi he uray xillotettaanne bonchchuwaa demmees .
wozannaama asi wolqqaama olanchchati de7iyo katamaa olidi oyqqees; oyqqidi eti ammanettido mino qatuwaakka laalees .
ba doonaanne ba inxxarssaa naagiya asi bana metuwaappe naagees .
otorettiyanne ayyiya asi qilliicciyaagaa geetettees; i otoranchcha gidido gishshawu , asawu qoppenna .
azallaa amoy worees; ayssi giikko , i oottanawu koyenna .
azallay gallassa kumettaa darobaa demmanawu amottees; shin xilloy bawu ashshennan immees .
goday iitatu yarshshuwaa shenetees; hegaappekka eti awu iita qofan shiishshiyo yarshshuwaa aatti shenetees .
worddo markkay xayana; shin qoppidi akeekan haasayiya uraa haasayay ehettana .
iita asi taagaa xalaalay likke gees; shin suure asi yuushshi qoppees .
asi ba aadhdhida eratettan , akeekaaninne zoriyan godaara eqettanawu danddayenna .
olaayyo paraa kooranawu danddayettees; shin olaa xoonissiyaagee godaa .
lo77o sunttay daro duretettaappe aadhdhees; sabettiyoogeekka biraappenne worqqaappe aadhdhees .
duriyaanne manqquwaa ubbaakka goday medhdhiis; hegan eti naa77aykka lagge .
cincca asi iitaa be7idi , qosetti aattees; shin akeeki paccido asi metuwan gelidi qohettees .
neeni ashkke gidikkonne godaassi yayyikko , duretettaa , bonchchuwaanne de7uwaa demmana .
iita uraa ogiyan agunttaynne piree de7ees; shin bana naagiya asi etappe haakkees .
na7i waanidi de7ana bessiyaakko tamaarissa; yaatikko , i cimidikka hegaa aggenna .
duree hiyyeesaa haarees; tal77i ekkidaagee tal77iyawu immidaagawu aylle gidees .
nagaraa zeriya uray waayiyaa cakkees; harata i tuggayiyo tuggaykka attees .
keha asi ba qumaappe hiyyeesawu coo immiyo gishshawu anjjettana .
qilliicciya asa diggarggikko , palamay , ooshshaynne cashshay kichchana .
neeni wozanaa geeshshatettaanne kehaa haasayaa dosikko , kawoy nenaara dabbotees .
goday tumaa naagees; shin worddanchchatu qaalaa i aatti yeggees .
azalla asi , &quot; taani kare kiyikko , gaammoy tana maana; tana ogiyan asi worana &quot; yaagees .
shaaramuxa maccaasee doonay ciimma ollaa mala; goday hanqqettido uri a giddon kunddees .
na7a wozanaa azallatettay baqqi oyqqees; shin qayxaariyan qaxxayiyoogee appe haassees .
baayyo aquwaa gujjana giidi , hiyyeesaa naaqqiyaageenne duriyaassi imuwaa immiyaagee naa77aykka hiyyeesana .
ne hayttaa haa yeggada , aadhdhida eranchchay odiyoobaa siya; ne wozanaakka ta eraakko zaara .
ayssi giikko , eta ne wozanan wottikkonne ne doonankka eta ubbaa hassayikko , neeni ufayttana .
ne ammanoy godan gidana mala , taani nena - ee nena - hachchi tamaarissaas .
taani neessi zoreenne eratettay de7iyo hasttamu leemisota xaafoohoo !
nena kiittidaagaayyo neeni likke zaaruwaa zaarana mala , taani nena tumatettaa tamaarissaas .
hiyyeesatussi aybinne baynna gishshawu , etabaa bonqqoppa; shilootankka metootanchchatu maataa xayssoppa .
ayssi giikko , goday eta gishshaa mootettana; eta bonqqidaageetakka i bonqqana .
hanqqettiya uraara laggetoppa; hanqqettanawu eesotiya uraarakka zuppetoppa .
neeni a hanuwaa meezetikko , guyyeppe agganawu danddayakka .
asassi aco ta qanxxana gaada waase geloppa .
neeni qanxxiyoobi xayikko , ne zin77iyo hiixay attennan , neessi de7iyaabay ubbay ekettana .
ne mayzza aawati tokkido beni zawaa shoddoppa .
ba oosuwaa cinccatettan oottiya asa be7adii ? i kawotussi ootteesippe attin , coo asatussi oottenna .
neeni deriyaa haariyaagaara qumaa maanawu uttido wode , ne sinttan de7iyaagaa loyttada akeeka .
neeni daro yora asa gidikko , naagetta .
i nena paaccanawu danddayiyo gishshawu , aadhdhida mal77o qumawu yiiqetoppa .
duretanawu daafuroppa; hegaa mala keesiyaa agganawu cincca gida .
hegaa mala duretettay neeni xeellishin xayana; qefiyaa kessidi argganttaagaadan , saluwaa paallana .
uuziyaa qumaa mooppa; a mal77o qumaakka maanawu amottoppa .
milatissanawu i nena , &quot; ma; uya &quot; yaageesippe attin , a wozanay nenaara de7enna .
neeni miido qiiba qumaa cooyana; ne galataykka hada gidana .
eeyyaassi payyabaa haasayoppa; ayssi giikko , ne aadhdhida era haasayaa i karana .
beni zawaa shoddoppa; qassi aawi baynna naatu gadiyaa zawaa sugoppa;
ayssi giikko , eta ashshiya goday mino; i eta gishshaa nenaara mootettana .
ne asttamaaree neessi odiyoogaa ezgga; ne hayttaakka eraa qaalaakko yegga .
na7a seerennan aggoppa; neeni a qayxaariyan wadhdhikko , i hayqqenna .
neeni a qayxaariyan wadhdhikko , a shemppuwaa hayquwaappe ashshaasa .
ta na7awu , neeni aadhdhida eranchcha gidikko , ta wozanaykka ufayttana;
ne inxxarssay suurebaa haasayiyo wode , ta wozanay ufayttees .
nagaranchchata qanaatoppa; shin ubbatoo godaassi yayyiyoogaa aggoppa .
yaanikko neeyyo sinttanawu sa7i kehana; sinttappe yaana kehikka neeyyo xayenna .
ta na7awu , siya; wozannaama gida; ne wozanaa suure ogiyan wotta .
daro woyne eessaa uyiyaageetuuranne ashuwaa muussawu yaaretiyaageetuura zuppetoppa;
ayssi giikko , mattottiyaageetinne yoranchchati manqqana; xiskkuwaa daroy asaa wurida curqqaa mayzissees .
nena yelida ne aaway odiyoobaa siya; ne aayyiyaakka ceeggido wode karoppa .
tumaa , aadhdhida eratettaa , timirttiyaanne akeekaa shammappe attin , mulekka bayzzoppa .
xillo na7aa aaway keehippe ufayttana; wozannaama na7aa yelida urikka an poccu gaana .
ne aawaynne ne aayyiyaa ufayttona; nena yelidaarakka poccu gu .
ta na7awu , ta zoriyaa ezgga; taani haniyoogaadan hana .
ayssi giikko , shaaramuxiya maccaasiyaa ciimma ollaa mala; laggettuwaa oyqqiya machchiyaakka un77o ollaa mala .
a panggadan zuggada naagawusu; ammanettenna attumaasaa asaa giddon darissawusu .
&quot; woo ! &quot; giyo waasoy oossee ? azzanoy oossee ? ooshshi oossee ? zuuzuntti oossee ? gaasoy baynnan masunxxiyay oonee ? ayfee zo77iyoy oossee ?
woyne eessaa uyiiddi gam77iyaageetussa gidennee ? walahettida woyne eessaa uyi uyi be7iyaageetussa gidennee ?
woyne eessay zo77ido wode , a meray birilliyaa giddon phooliyo wode , uyishin yalalattiiddi geliyo wode , a xeelloppa .
wurssettan i shooshshadan dukkees; mulumuqqe shooshshadankka ba yiishshaa yiishshees .
ne ayfee be7i erennabaa be7ana; ne wozanaykka suure qoppanawunne haasayanawu danddayenna .
neeni abbaa giddon dambbalay qaattiyo markkabiyaa xeeran zin77ida uraa mala gidana .
neeni , &quot; eti tana dechchidosona; shin taani qohettabeykke . eti tana wadhdhidosona; shin tawu erettibeenna . hara ushshaa uyanawu taani awude denddanddinaashsha ? &quot; yaagana .
ta na7awu , iita asatu mala gidarkkinaashsha gooppa; etaara dabbotanawukka amottoppa;
ayssi giikko , eti ubbatoo makkalabaa maqettoosona; bantta inxxarssan genebaa haasayoosona .
keettay aadhdhida eratettan keexettees; akeekankka minnees .
eray de7ikko , qol77oy al77obaaninne lo77oban ubban kumees .
wozannaama urawu gita wolqqay de7ees; eranchcha asikka minotettaa gujjees .
neeni olawu kiyanaappe kasetada halchchuwaa halchchana koshshees; daro zoriyaageetu zoriyan xoonoy beettees .
eeyyay aadhdhida eratettaa akeekanawu danddayenna; awu yaa7ankka odiyoobi aybinne baawa .
iitaa oottanawu halchchiya uray genanchcha geetettana .
eeyyatettaa qofay nagara; asay qilliicciyaagaa ixxees .
neeni metuwaa gallassi laafikko , ne wolqqay guutta giyoogaa .
hayqqanawu bessennan , hayquwawu pirddidi efiyoogeeta ashsha; worana haniyo wode co77u gaada xeelloppa .
neeni , &quot; nuuni hagaa eribookko &quot; yaagikko , wozanaa eriyaagee i be7ennee ? ne de7uwaa naagiyaagee erennee ? asa ubbawu a oosuwaa oosuwaadan zaarennee ?
ta na7awu , eessaa ma; eessay lo77o . eessaa ililoy manggaagan mal77ees .
aadhdhida eratettaykka hegaa mala; i ne shemppuwawu mal77o gidiyoogaa era . neeni a demmiyaabaa gidikko , sinttaara yaana kehay neessa; neeni ekkana gaada ufayssan naagiyoobaykka xayenna .
xilluwaa keettaanne aquwaa bonqqanawu qoppiya iita asadan hanoppa .
xillo asi laapputoo kunddikkokka denddees; shin iitati metuwan xayana .
ne morkkee kunddiyo wode ufayttoppa; i xubettiyo wodekka , &quot; hashshu ! &quot; gooppa .
neeni ufayttikko , goday hegaa be7idi ufayttenna; a hanqqettiyoogaakka aggiigana .
iitaa oottiyaageetu gishshawu hirggoppa; eta mala gidarkkinaashsha gooppa .
ayssi giikko , iita urawu sinttaara yaana kehi baawa; iitatu xomppeekka to7ana .
ta na7awu , godaayyoonne kawuwaayyoo yayya; etayyo makkaliyaageetuurakka zuppetoppa .
ayssi giikko , hegaa mala asata qoppenna metoy gakkees; kawuwaappenne godaappe yaana metuwaa oonee eriyay ?
aadhdhida eranchchati gujjidikka hagaadan yaagidosona: pirddiiddi maaddiyoogee lo77o gidenna .
mooranchchaa , &quot; neeni moorabaakka &quot; yaagiya daannaa asay qanggana; kawotettatikka a ixxana .
mooranchchaa qaxxayiyaageeti keehi nashettananne anjjettana .
suure zaaruwaa zaariyoogee dabbotawu malaata mala .
kasetada ne gadiyaa ootta; kattaakka zera; hegaappe guyyiyan , ne keettaa keexxa .
ne shooruwaa bolli gaasoy baynnan markkattoppa; ne doonankka cimmoppa .
&quot; i tawu oottidoogaadan , taani awu oottana; taani awu a oosuwaa kushiyaa zaarana &quot; yaagoppa .
taani issi gallassi , issi azallanne akeekay paccido bitaniyaa gaden de7iya woyniyaa turaa giddoora kanttaas .
kanttiyo wode , agunttaynne sharafay goozi wottiis; yuushuwan de7iya shuchchaa gimbbeekka qolettiichchiis .
taani a be7ido wode , qoppaas; taani be7idoogaappe timirttiyaa tamaaraas .
neeni guuttaa liphphi ga; guuttaa xiskka; ne kushiyaakka shiishshada guuttaa shemppa ekka .
hegaappe guyyiyan , hiyyeesatettay panggadan yaana; pacaykka ola miishshaa oyqqida asadan puttu gaana .
hageetikka qassi , yihudaa kawuwaa hizqqiyaasa asati duuqqidi xaafido solomona leemisota .
xuuraa genttiyoogee xoossaayyo bonchcho; xuuraa pilggidi kessiyoogee qassi kawotuyyo bonchcho .
salotu xoqqatettaanne sa7aa ciimmatettaa asi gakkennaagaadan , kawotu qofaakka asi eranawu danddayenna .
biraappe shiyaa diggargga; hegaappe guyyiyan , wogaacee qoxxidi , lo77obaa kessana .
kawuwaa sinttappe iitata diggargga; yaatikko , a kawotaa araatay xillotettan minni eqqana .
kawuwaa sintti aadhdhiyo wode ceeqettoppa; gita asatuppe gidduwan soho koyoppa .
neeppe gitatiya asassi sohuwaa immanawu halaqay nena denttin kawuyyiyoogaappe , halaqay nena , &quot; hagaakko xoqqu ga &quot; giyoogee neeyyo keha .
ne ayfiyan be7idobaa markkattanawu dabaabaa baanawu eesotoppa; ayssi giikko , neeni markkatta simmin , hara asi ne markkatettay bala gidiyoogaa qonccissikko , neeni yeellatana .
neeppenne ne shooruwaappe gidduwan palami merettikko , aara haasayada ne palamaa wurssa . hara asa xuuraa qonccissoppa .
hegee xayikko , neeni odiyoogaa siyida asi nena kawushshana; hegan ne sunttay naa77antto simmennaadan moorettana .
koshshiyo wodiyan haasayettida likke qaalay biraa bolli tigido worqqaa alleequwaa mala .
ezggiya uraa eranchcha asi zoriyo zoree hayttan wottido worqqaa woykko geeshsha worqqaappe oottido alleequwaa mala .
kattaa cakkiyo boniyan irxxa haattay uyin aliyoogaadan , kiittin ammanettiya asi bana kiittiyaageeta ufayssees .
immennabaa &quot; immana &quot; yaagiiddi ceeqettiya asi iri baynna shaaraanne carkkuwaa mala .
danddayanchcha asi deriyaa haariyaagawu odidi mayzzees; liiqo qaalay meqettaa kanttidi gelees .
eessaa demmikko , kallana gakkanaashin ma; shin darissikko , neeni cooyana .
nena uufidi ixxennaadan , ne shooruwaa soo ubbaton booppa .
ba shooruwaa bolli wordduwan markkattiya asi dullay , bisoynne qara zubbee asa qohiyoogaa keenaa qohees .
metuwaa wode ammanettenna uran zemppiyoogee qaaxxiya achchan coommiyoogaanne silida tohuwan hemettiyoogaa mala .
azzani uttida asassi yettaa yexxiyoogee meego gallassi maayuwaa qaariyoogaanne masunttaa bolli caalabaa tigiyoobaa mala .
ne morkkee namisettikko , miza; saamettikko , ushsha .
ayssi giikko , neeni hegaa oottiyoogee a huuphiyan tamaa bonqquwaa kaashidi qoliyoogaa mala . godaykka neeyyo woytana .
huuphessa bagga carkkoy iraa ehiyoogaadan , zigirssay hanqquwaa ehees .
ooyettiya maccaaseera issi keettan de7anaappe son shakkuwaa huuphiyan de7iyoogee keha .
daafurida uri irxxa haattaa uyidi aliyoogaadan , haaho biittaappe yiya lo77o odoy ufayssees .
iita uraa eeshshaa tamaariya xillo asi bulqqotida pulttuwaanne moorettida olla haattaa mala .
daro eessaa miyoogee lo77o gidenna; hegaadankka , ba bonchcho koyiyoogee bonchchissenna .
ba huuphiyaa naagenna asi dirssay meqqido katamaa mala .
boniyan shachchay , kattaa cakkiyo wodiyankka iray koshshennaagaadan , eeyyawu bonchchoy koshshenna .
kafoti yaanne haanne paallidi , asa qohennaagaadan , gaasoy baynnan qanggiyo qanggetti asa gakkenna .
parawu lissuwaa , hariyawu poxooruwaa koshshiyoogaadan , azallaa zokkuwawu waraa koshshees .
eeyya urawu a eeyyatettaadan zaaroppa; zaarikko neenikka a mala gidana .
eeyya urawu a eeyyatettaadan zaara; hinna xayikko , i bana eranchchadan qoodana .
eeyya asa bolli kiitaa kiittiyoogee ba tohuwaa qanxxiyoogaanne woriyaabaa uyiyoogaa mala .
eeyya uraa leemisoy wobbe uraa tohuwaa mala maaddenna .
eeyya uraa bonchchiya asi shuchchaa yambbarshshaa bolli qachchi wottidi yambbariya asa mala .
eeyya uraa leemisoy mattottida asi ba kushiyaa caddida agunttaa kessanawu baaxetiyoogaa mala .
eeyya asa woykko bawu ogiyaara kanttiya asa oosossi qaxariya asi demmido asa ubbaa coo dukkiya wonddafiyaasa mala .
kanay ba cooshshaa guyye simmidi miyoogaadan , eeyyay ba eeyyatettaa oosuwaa zaari zaari oottees .
barkka bana , &quot; taani aadhdhida eranchchaa &quot; giya asa be7adii ? appe eeyya urawu sinttanaa lo77o qaaday de7ees .
azallay , &quot; ogiyan gaammoy de7ees; yashshiya gaammoy aaho ogiyan yuuyees &quot; yaagees .
penggee ba maaxafiyan yaanne haanne qaaxxiyoogaadan , azallaykka ba hiixan yaanne haanne aadhdhi wodhdhees .
issi issi asati daro azalla; eti haray attin , woxiyan tushkkido buddeenaakka pude baaranawu daafuroosona .
azalla asi markkaara odiya laappun eranchchatuppekka bana aadhdhida eranchcha giidi qoppees .
bana gattiyaabi baynnasan palamawu aadhdhiya asi ogiyaara biya kanaa hayttaa oyqqiya asa mala .
ba shooruwaa cimmidi , &quot; taani kaassawu oottaas &quot; yaagiya asi ,
gooyidi tamaa xiifaa oliya , woykko woriya zubbiyaa dukkiya asa mala .
mittay wurikko , tamay to7ees; zigiriyaabi xayikko , ooshshay attees .
xiixinttay bonqquwaa darissiyoogaadaaninne mittay tamaa darissiyoogaadan , amalanchcha asi ooshshaa darissees .
zigirssanchchaa qaalay mal77o qumaa mala; ufayssiiddi duge ganjjiyaa gakkees .
wozanan iitabay de7ishin , ba inxxarssan cimo qaalaa haasayiya asi biran sheeshshido urqqa miishshaa mala .
lo77o milatiya iita asi ba wozanan de7iya iitatettaa ba nasho haasayan genttees .
a wozanan laappun tunatettay kumi uttido gishshawu , i lo77o qaalaa haasayikkokka a ammanoppa .
ba morkketettaa i genttikkokka , i oottiyo iitatettay yaa7an qonccana .
haratussi ollaa bookkiya uri he ollan bawu kunddana; haratu bolli shuchchaa gonddorssiya uraa bolli he shuchchay simmidi gonddorettana .
worddotiya inxxarssay ba qohido asata ixxees; sheleeshsho haasayay bashshaa ehaanaappe attin , harabaa eheenna .
wonttoban ceeqettoppa; wonttoy ehaanabaa neeni erakka .
nena hara asi galatoppe attin , neeni nena nerkka galatoppa; asay ne gishshaa markkattoppe attin , neeni ne kehatettaa odoppa .
shuchchay gita tooho; shaaheetaa tookkiyoogeekka deexo; shin eeyya uray denttiyo ooshshay eta naa77aappekka deexxees .
hanqqossi qareti baawa; yiilloykka bashshiya di7o mala; shin qanaatiyan ubba gattoppo .
geemmida siiquwaappe baliyo wode qoncciyan seeriyoogee keha .
morkkee nena darotoo yeriyoogaappe siiqoy nena dechchiyoogee keha .
kallida uraa eessaa ililoy iitees; shin namisettida uraa cammiyaabaykka mal77ees .
ba soo aggidi yuuyiya asi , ba keettaappe haakkada paalliya kafee mala .
shittoynne sawiya ixaani asaa ufayssiyoogaadan , siiqo laggiyaa zoreekka ufayssees .
ne siiqo laggiyaanne ne aawaa siiqo laggiyaa aggoppa; nena metido wode ne ishaa soo booppa . haahuwan de7iya ishaappe matan de7iya shooroy keha .
ta na7awu , neeni aadhdhida eranchcha gida . yaatiyaakko taani ufayttananne tana boriyaageetu oyshaakka zaarana .
cincca asi metoy yiyo wode be7idi qosettees; shin akeekay paccido asi sitti gi biidi , metuwan gelees; yaatidi guyyeppe way ana gees .
erenna asawu waase geliya uraa maayuwaa qaari ekkite; imatta asawu , waase gelida uraa maayuwaa oyqqite .
maallado guuran ba qaalaa xoqqu oottidi , ba shooruwaa sarotiyoogee a qanggiyoogaa mala .
walassada duuxxenna machchiyaanne iray bukkin xokkidi aggenna aatoy issi mala .
carkko teqqanawu woykko zayte cuccumidi oyqqanawu danddayettennaagaadan , o co77u oottanawu danddayettenna .
biratay birataa poshiyoogaadan , asay issoy issuwaappe tamaarees .
balase giyo mittiyo ishalissidi naagida uri i ayfiyaa maana; bana ayssidaagaa kabboyiya ashkkaray bonchchettana .
haattay heregaadan som77uwaa bessiyoogaadan , aawu wozanay aawu eeshshaa bessees .
hayqoynne bashshi kalli erokkona; hegaadankka , asa amoy kallenna .
biraynne worqqay taman paacettidi geeyiyoogaadan , asikka ba ekkiyo galatan paacettees .
eeyya asa kattaara udulan yeggada , udula mittan caddiyaakko , appe eeyyatettay kichchenna .
ne dorssati de7iyo hanotaa loyttada era; ne mehiyaa wudiyaakka wozanappe heemma .
ayssi giikko , duretettay merinawu de7enna; kallachchaykka yeletaappe yeletawu aadhdhennan agganawu danddayees .
mela maatay buucettidoogaappe , aaca maatay kiyidoogaappenne deriyaa bollan de7iya maatay shiiqidoogaappe guyyiyan ,
dorssatu ikisiyaappe neeni neeyyo maayiyoobaa kessana; deeshshata bayzzido birankka neeyyo gadiyaa shammana .
attiya deeshshatu maattay neessi , ne so asaassinne ne macca ashkkaratussi quma gidana .
iitati ooninne yedettennan baqatoosona; shin xilloti gaammo mala xala .
issi kawotettay nagaranchcha gidikko , a haariyaageeti laametti laamettidi haaroosona . shin kaalettiyaageeti aadhdhida eranchchanne akeekanchcha gidiyo wode , mino gididi , daro wodiyaa takkees .
hiyyeesata huqqunniya hiyyeesa daannay kattaa xayssiya wolqqaama iraa mala .
higgiyaa bonchchenna uray mooranchchaa sabbees; shin higgiyaa bonchchiyaagee mooranchchatu qofaa phalqqees .
iita asatussi suure pirddaabay gelenna; shin godaassi goynniyaageetussi ubbabaykka gelees .
geella asa gididi , dure gidiyoogaappe suure asa gididi , hiyyeesa gidiyoogee keha .
higgiyaa naagiya wodallay akeekanchcha . shin pattenna shufurotuura zuppetiyaagee ba aawaa yeellayees .
miishshaa dichchawu immiyoogaaninne bonqqiyoogan duretiya asi he aquwaa hiyyeesatussi kehiya asassi shiishshees .
higgiyaa siyanaappe giidi , ba hayttaa wora zaariya uraa woosay godaa sheneyiyaabaa .
suureta iita ogiyaa kaalettiya uri ba bookkido ollan bawu kunddana; shin geeshsha asi lo77obaa laattana .
dure asi bana aadhdhida eranchcha giidi qoppees; shin akeekay de7iyo hiyyeesay a paaccees .
xilloti xoonido wode , asay ubbay ufayttees; shin iitati maataa oyqqido wode , asay qosettees .
ba nagaraa genttiya uri aacenna; shin paaxiyaageenne nagaraa aggiyaagee maarettana .
godaayyo ubbatoo yayyiya asi anjjettidaagaa; shin ba wozanaa dammissiya asi meton gelana .
hiyyeesa asaa haariya iita daannay gudiya gaammuwaanne namisettida godariyaa mala .
wozani paccido daannay ba asaa naaqqees; shin asa naaqqiyoogaa ixxiyaagee daro layttaa haarana .
asa worida asi hayqqana gakkanaashin baqatiiddi de7ees; a ooninne shiishshi ekkenna .
boree baynnan hemettiya uri qohettennan attana; shin geella asi issi kuttan kunddana .
ba gadiyaa oottiya uray kattaa kallees . shin shufurota kaalliya uray ubbatoo hiyyeesidi de7ees .
ammanettida uray daro anjjettana; shin duretanawu jaamiyaagee qaxxayettennan attenna .
shaakkidi maaddiyoogee lo77enna; shin asi guutta oyttaa gishshawu giidikka , shaakkidi maaddees .
uuzettiya uray duretanawu jaamees; bana hiyyeesatetti oyqqanaagaakka erenna .
asa coo sabbiya uraappe seeriya uri guyyeppe galatettees .
ba aawaappenne ba aayeeppe wuuqqidi , &quot; taani aynne nagara oottabeykke &quot; yaagiya uraynne bashshiya uray issi mala .
yaaretiya uray ooshshaa denttees; shin godan ammanettiyaagee kallees .
banan ammanettiya asi eeyya; shin aadhdhida eratettan hemettiyaagee saro de7ees .
hiyyeesawu immiya urawu paccenna; shin eta be7anaappe giidi qilimmiyaagee qanggettaa ekkana .
iita asati sunttettiyo wode , asay qosettees; shin eti xayiyo wode , xilloti corattoosona .
daroton seerin ixxidi , morgge zozzida uray hassayennan meqqana; he urawu paxoykka baawa .
xillo asati sunttettiyo wode asay ufayttees; shin iitati biittaa haariyo wode asay oolees .
aadhdhida eraa dosiya asi ba aawaa ufayssees; shin shaaramuxa maccaasatu heeran yuuyiya asi ba miishshaa wurssees .
tumaa pirddiya kawoy ba kawotettaa woppu oottees; shin mattaaye maanawu yiiqetiyaagee ba kawotettaa bashshees .
ba shooruwaa sabbidi haasayiya uray , a tohuwaassi gitiyaa yeggees .
iita asi gitee oyqqiyoogaadan , ba nagaran oyqettees; shin xillo asi ufayttanawunne yexxanawu danddayees .
xillo asi hiyyeesaa maataa erees; shin iita asi hegaa mala eraa mulekka erenna .
qilliicciyaageeti kataman ooshshaa denttoosona; shin aadhdhida eranchcha asati hanqquwaa gabbissoosona .
aadhdhida eranchcha asi eeyya asa pirdda keettaa efiikko , eeyyay hanqqetteesinne qirees; awu yaatobare saroy xayees .
suutta gussanawu jaamiya asati suure asa ixxoosona; qassi xillo asakka woranawu koyoosona .
eeyya asi ba hanqquwaa yeddi bessees; shin aadhdhida era asi ba hanqquwaa mittees .
issi sunttettida uray worddo odo ekkikko , a oosanchchati ubbay iita kiyoosona .
hiyyeesinne asa naaqqiya asi issibaa koxxoosona; eta naa77aa ayfiyaakka goday xeelissees .
issi kawoy hiyyeesassi suure pirddikko , i ba kawotettan gam77ana .
qayxaareenne seeri naatussi aadhdhida eraa immees; shin yedan diccida na7i ba aayyiyo kawushshees .
iita asati dariyo wode , nagaray darees; shin xilloti eta kunddettaa be7ana .
ne na7aa seera; yaatikko , i nena saruwaa diggenna; i nena ufayssana .
goday kaalettiyo kaaletuwaa ekkenna deree yeda; shin higgiyaa naagiya uri anjjettidaagaa .
ashkkari coo odo xalaalan seeretti erenna; odoy awu geliyaakkokka i azazettenna .
eesuwan eesuwan haasayiya uraa be7a erayshsha ? appe eeyya uraassi sinttanawu daro ufayssay de7ees .
ne ashkkaraassi naatettan doommin , i koyiyoobaa ubbaa ayyo imma meezeyikko , issi gallassi neeyyo de7iyaabaa ubbaa ekkanawu i kajjeelanaagee attenna .
hanqqettiya asi ooshshaa denttettees; elle yiillotiya asi daro nagaraa oottees .
otoroy asa kawushshees; shin ziqqi giya ayyaanay de7iyo asi bonchchettees .
kaysoora shaakkiya uri bana ixxiya asa; i dabaaban tumaa odikkokka qaxxayettees; tumaa odana xayikko qassi , goday a qaxxayana .
asassi yayyiyoobi he aawussi pire gidees; shin godan ammanettiya asi saro de7ees .
daroti sunttatettay de7iyo asata awuddashoosona; shin suure pirdday godaa achchappe beettees .
xilloti nagaranchchata shenetoosona; nagaranchchatikka suure uraa shenetoosona .
hagaappe kaallidi xaafettidaagee yaaqe na7ay aguri haasayido hayyo haasayaa . he bitanee iteelassinne ukaalassi hagaa haasayiis .
tumu taani ay asappekka eeyyaa darays; asassi de7iya akeeki taassi de7enna .
taani aadhdhida eraa tamaarabeykke; geeshsha xoossaabaakka aybanne erikke .
saluwaa pude kiyidi , duge wodhdhiday oonee ? carkko ba kushen oyqqiday , haatta ba afalan yiiciday , sa7aa gaxaa a sohuwan sohuwan wottiday oonee ? ane erikko a sunttaa taayyo oda . a na7aa oona giyo ?
xoossay odiyo qaalay ubbay tuma; baakko baqatidi biya ubbaassi i gonddalle .
a qaalaa bolli aybanne gujjoppa; gujjikko i nena seerana; neeni worddanchcha gidiyoogaakka i qonccissana .
abeet godawu , taani nena naa77ubata oychchays; taani hayqqana gakkanaashin , eta tana diggoppa .
koyruwan , taani asa cimmennaadaaninne worddo haasayennaadan tana naaga; naa77anttuwan , taayyo koshshiya keesa qumaa immappe attin , tana dure woykko manqqo kessoppa .
hinna xayikko , dure gidada , &quot; goday oonee ? &quot; gaada nena kaddana; woykko manqqo gidada , wuuqqana; yaatada ta xoossaa sunttaa cayissana .
nena qanggenna malanne i qanggin neeyyo gometenna mala , ashkkaraa a godaa sinttan boroppa .
bantta aawata qanggiyaanne bantta aayeta anjjenna asati de7oosona .
daro tunaa tuni uttidi , banttana geeshshadan qoodiya asati de7oosona .
otoruwaa meexxiya asatinne asa karidi xeelliya asati de7oosona .
eta achchay biso mala gidin , eta manggaagay billama mala gidin , hiyyeesatanne metootanchchata naaqqidi , etabaa bonqqiya asati de7oosona .
ullatteessi naa77u macca naati de7oosona . eti , &quot; hamma ! hamma ! &quot; yaagidi waassoosona . mulekka kalli erenna heezzubati de7oosona; oyddanttoy qassi mule , &quot; gidana &quot; gi erenna .
hegeetikka: duufuwaa , mayne maccaasaa , haatti kalissi erenna mela biittaanne , &quot; tawu gidana ! &quot; gi erenna tamaa .
ba aawaa baceessiya na7aa ayfiyaa , ba aayyiyaa cimin kariya na7aa ayfiyaa , zanggaaran de7iya quuroti woocana; a ashuwaa ankkoti maana .
tana heezzubati maalalissoosona; oyddanttoy ubba taayyo gelenna .
hegeetikka: arggantti saloora paalliyo paaluwaa , shooshshi shuchchaa bollaara sololiyo sololettaa , markkabee abbaa bollan solddiyo soldduwaanne wodallinne geela7oy siiqotaa doommiyo doomettaa .
shaaramuxa maccaasiyaa haniyo hanoykka hegaa mala . a muussaa mawusu; shin miidoogaappe guyyiyan , ba doona quccarggada , &quot; taani aynne moorabeykke &quot; yaagawusu .
heezzu yohotun biittay qaaxxees; oyddanttuwaa ubba tookkanawukka danddayibeenna .
hegeetikka: ayllee kawotido wode , eeyyay kattaa kallido wode ,
asi ixxido maccaasiyaa azina gelido wodenne macca ashkkariyaa ba godiyo laattido wode merettiya hanotaa .
sa7aa bolli oyddu guutta meretati de7oosona; shin eti keehi aadhdhida eranchcha .
hegeetikka: cunccalleta - cunccalleti wolqqi baynna mereta; shin banttawu miyoobaa bone shiishshidi , minjjoosona .
guppalleta - guppalleti guutta wolqqay de7iyoogeeta; shin bantta keettaa shuchchaa kooppuwan keexxoosona .
booleta - booletussi kawoy baawa; shin eti ubbaykka maaran mankkan zattoosona .
zareta - zareti kushiyan oyqqinkka oyqettoosona; shin eti haray attin , kawo keettankka de7oosona .
bantta maataa bessiiddi hemettiya heezzu meretati de7oosona; oyddanttoykka lo77o hemetaa hemettees .
hegeetikka: do7a ubbaappe minniyanne yayyidi baqati erenna gaammuwaa;
inddetu giddon ayyiiddi hemettiya adde kuttuwaa , deeshsha orggiyaanne ba olanchchatu giddon eqqiya kawuwaa .
neeni eeyyada otorettidabaa gidikkonne , iitabaa oottanawu halchchidabaa gidikko , ane takki gaada qoppa .
maattaa bukkiyoogee oyssaa kessiyoogaadan , siiriyaa yimppiyoogeekka suuttaa ehiyoogaadan , hegaadan hanqquwaa denttettiyoogee ooshshaa ehees .
hagaappe kaallidi xaafettida hayyo haasayay , kawuwaa limu7eela aayyiyaa kawuwaa limu7eela tamaarissidoogaa .
&quot; laa ta na7awu , ta uluwaappe wodhdhidaagoo , taani shiiqettada yelidoogoo ,
maccaasan ne wolqqaa wurssoppa; he kawota bashshiya maccaasatun ne akataa xayssoppa .
&quot; limu7eelaa , hagee kawotussi bessenna; woyniyaa eessaa uyiyoogee kawotussi bessenna; mattoyiya ushshaa uyiyoogee deriyaa bolli sunttettidaageetussi bessenna .
eti uyiyo wode higgiyaa baloosona; balidi naaqettida asaa maataa shenehoo goosona .
mattoyiya ushshaa hayqqana haniya urawunne sa7ay iitido urawu immite .
eti bantta manqqotettaanne bantta tugga de7uwaa dogana mala uyona .
&quot; bantta metuwaa odanawu danddayennaageetu gishshaa neeni oda; maaddiyaabi baynnaageetu maataa gishshawu neeni bidda .
biddada etayyo suure pirddaa pirdda; hiyyeesatunne metootanchchatu maataa naaga &quot; yaagada tamaarissaasu .
wozannaama machcho ooni demmanawu danddayii ? inqquwaa giyo al77o shuchchaappekka a al77awusu .
i keettaaway o ubbabankka ammanees; ayyo de7anawu bessiyaabaappe aybinne paccenna .
a ba de7o laytta ubban ayyo lo77obaappe attin , iitabaa oottukku .
suufiyaanne liinuwaa a koyada , ufayttaydda ba kushiyan oottawusu .
a zal77anchchatu markkabetu mala; ba qumaa haaho biittaappe ehawusu .
a ba so asaassi qumaa kattanawunne ba macca ashkkaratussi oosuwaa bazzanawu , sa7ay biron qamma de7ishin denddawusu .
gadiyaa a koyada shammawusu; ba kushiyan oottada demmido miishshan woyniyaa turaa tokkawusu .
a gooba oosanchcha gidiyoogaa xalaala gidennan , minonne cincca asa .
a ba woriyaa demmanawu minnada zal77awusu; a oottaydda qamissiyo , ba xomppiyaa eesuwan toyssukku .
a ba hinddiriitan suqqada , ba afalaa daddawusu .
a hiyyeesatussinne metootanchchatussi babaappe coo immawusu .
i so asay ubbay ho77iya maayuwaa maayido gishshawu , shachchay bukkiyaakko , a hirggukko .
arssaa bollan hiixxiyo maayuwaa sikkawusu; liinuwaappe dadettida zo7o maayuwaakka baayyo maayawusu .
dere cimati shiiqiyo dubbushan i keettaaway bonchchettida asa .
liinuwaappe maayuwaanne qabattuwaa ootta oottada , zal77anchchatussi bayzzawusu .
a minonne bonchcho asa; yiya layttatussi a mulekka hirggukku .
aadhdhida eran a haasayawusu; ammanttiya zoree i inxxarssaappe kiyees .
a ba so asaa de7uwaa injjeyanawu ubbaton ooso oottaydda de7awusu; azalla hanoy i bollan beetti erenna .
i naati denddi eqqidi , o nashshoosona; i keettaawaykka o galatiiddi ,
&quot; lo77obaa oottida daro maccaasati de7oosona; shin neeni eta ubbaappe aadhdhaasa &quot; yaagees .
mera lo77otetti allaalle kessenna; puulikka xayana; shin godaassi yayyiya maccaasiyaa , a galatettanawu bessawusu .
a oottidobawu ubbawu iyyo i kushiya zaarite; a oottido oosoy ubbay dabaaban o galatisso .
mazamure ubbaappe aadhdhiya solomona mazamuree hagaa .
&quot; ne siiqoy woyniyaa eessaappe aadhdhi ufayssiyo gishshawu , ne menttershshan zaara zaaradakka tana yera .
ne tiyettiyo shittoy ayba sawii ! ne sunttay xeesettiyo wodekka ayba ufayssii ! geela7oti nena siiqiyoogee hegaassa .
tana nenaara ekkada ba . haaya , ane naa77ay issippe woxxoos ! ta kawuwawu , tana ne siirixaa gelissa &quot; yaagaasu . &quot; aban nuuni ay keenaa ufayttidonii ! nuuni a siiquwaa woyniyaa eessaappekka aattidi nashshoos . tumukka maccaasay ubbay nena siiqanawu bessees &quot; yaagidosona .
&quot; inttenoo , yerusalaame maccaasatoo , siyite , taani karetta; gidikkonne , malanchcha . ta karettatettay qeedaare dunkkaaniyaa mala; shin ta meray solomona kawo keettaa magalashotu mala .
&quot; ta meraa karexissidaagee xuuggiya awaa; taani karetta gidido gishshawu , tana karoppa . ta ishantti , ta aayee naati tanaara ooyettidi , tana woyniyaa turaa naaganchcha oottidosona; yaatin , taani tana naagabeykke .
&quot; ta siiquwawu , ane taayyo oda; ne dorssaa wudiyaa neeni heemmiyoy awaanee ? gallassi awaappe ne eta allaxissiyoy awaanee ? nena demmanawu ne laggetu wudiyaa kaallaydda , aybissi yuushshanchcha maccaasa gidoo ? &quot; yaagaasu .
&quot; bii , maccaasa ubbaappe aadhdha lo77iya malanchchee ! sohuwaa erana xayikko , dorssay biidosaa kaallada ba; ne deeshsha maratakka henttanchchatu dunkkaaniyaa matan heemma .
ta siiqee ! gibxxe kawuwaa paraa gaariyaa goochchiya paratu giddon de7iya maggaayeedan lo77aasa .
abeet , ne hayttan goolattiya alleequwaara shiiqidi , ne gacoy ayba lo77ii ! ne ziizzeekka inqquwan alleeqettidaagaa .
nuuni neeyyo biran alleeqettida , worqqa alleequwaa ootissana &quot; yaagiis .
&quot; kawoy maaddan uttidaashin , ta shittuwaa sawoy keettaa giddo ubban tonggu giis .
ta siiqoy ta xanttatuppe gidduwan shemppiyo wode , a peenoy qarcciitaara de7iya karbbiyaadan sawees .
ta siiqoy enggaada geetettiya woyniyaa sohuwan mokkida bazzo ciishshaa mala &quot; yaagaasu .
&quot; ta siiqee , neeni ayba lo77ay ! neeni ayba lo77ay ! ne ayfeti haraphphiyaa ayfiyaadan lo77oosona &quot; yaagiis . geela7iyaa:
&quot; ta siiquwawu , neeni ayba lo77ay ! ayba ufayssay; nu arssaykka aacida maataadan ufayssiyaagaa .
nu keettaa zaaroy zigaa; kaaraykka xiiddan dadettidaagaa &quot; yaagaasu .
&quot; taani saaroona giyo sohuwan mokkiya ciishshaanne wombban mokkiya lo77o ciishshaa mala &quot; yaagaasu .
&quot; ee ta siiqiyaa maccaasaa giddon xeelliyo wode , agunttaa giddon beettiya lo77o ciishshaa milatawusu &quot; yaagiis .
&quot; ta siiqoy hara wodallatu giddon xeelliyo wode , woran de7iya appiliyaa giyo mittaa milatees; tana keehi ufayssin , a kuwaa giddon uttaas; a ayfee min , tana keehi mal77ees .
i tana kattaa miyo aaho wuygiyaa gelissiis; ba siiquwaa banddiraadan ta bolli xoqqu xoqqu oottiis .
taani a siiquwan ohettada harggido gishshawu , zabiibiyaa ayfiyaa tana mizidi gasttissite; appiliyaa tana mizidi , ta wolqqaa kunttite .
ba haddirssa kushiyaa tana borkkotissiis; ba ushachcha kushiyan tana qoommiis .
inttenoo yerusalaame yelaga maccaasawu , siiqoy bawu dosidi denddana gakkanaashin , a intte beegottenna mala , taani inttena genessatuuninne bazzo wushatun callays .
&quot; siyite , hegee ta siiquwaa cenggurssaa ! be7ite deriyaara piriiddi , keratu bollaara xonggettiiddi gakkiis !
ta siiqoy wushaa mala; woykko genessa maraa milatees . be7ite , i nu keettaa dirssaa matan eqqiis; eqqidi maskkootiyaara soo xeellees; magalashuwaa garssaarakka luuxxidi xeellees .
ta siiqoy tana hagaadan yaagees; ta siiqee , dendda ! ta malanchchee , haaya ! issippe ane boos .
be7a , balggoy aadhdhiis; iraykka eqqiis .
biittan ciishshay ciyyiis; yettaa yexxiyo aginaykka gakkiis; haraphphiyaa yettay nu biittan siyettees .
balasee ayfiyaa doommiis; woynee ciyyiis; a ciishshaa sawoy biittan tonggu gees . hegaa gishshawu , ta siiqee , dendda; ta malanchchee , haaya; ane issippe boos yaagees &quot; yaagaasu .
&quot; neeni aafuwaa doona zaallaa za7an qosettida haraphphee mala; ane issitoo tana ne som77uwaa bessa; ne cenggurssaakka sissa . ayssi giikko , ne cenggurssay tana qarettees; ne som77oykka daro lo77ees &quot; yaagiis .
&quot; nu woynee ciyyiis; hegaa gishshawu , nu woyniyaa gidduwaa bashshiya worakanata , he qeeri worakanata piriyaa wottidi oyqqite &quot; yaagidosona .
&quot; ta siiqoy taagaa; taanikka aaro; ciishshaa giddon i ba wudiyaa heemmees .
qamma xumay qaarettanaashin , maallado carkkoy carkkanaashin , ta siiquwawu , genessaadan woykko yelaga wushaadan , aafotiya deriyaara woxxaydda haa simma &quot; yaagaasu .
&quot; qamma kumettaa ta hiixan zin77ada , ta siiquwaa demmanawu amottaas; minttada koyaas; shin demmanawu danddayabeykke .
katamaa giddon de7iya aahonne xuntta ogetu ubban yuuyaas; ta siiquwaa demmanawu koyaas; minttada koyaas; shin demmanawu danddayabeykke .
katamaa yuuyi naagiyaageeti tana demmidosona; taanikka , ta siiquwaa be7idetii ? yaagada eta oychchaas .
etappe yaa kanttanne ta siiquwaa demmaagaas . i taappe kessi ekkennaadan , minttada oyqqaas; oyqqada taayee soo ekka efaas; ta yelettido kifiliyaa gelissaas .
inttenoo yerusalaame yelaga maccaasawu , siiqoy bawu dosidi denddana gakkanaashin , a intte beegottenna mala , taani inttena genessatuuninne bazzo wushatun callays &quot; yaagaasu .
&quot; hagee bazzoora yiyaagee , cuwaa tuussaa milatiyaagee , peenoykka zal77anchchaa ixaanaadaaninne karbbiyaadan sawiyoogee i aybee ?
hegaa be7ite , solomona paraa gaaree yees; he paraa gaaree israa7eelappe doorettida wolqqaamati , usuppun tammu tooranchchati ajabidosona .
eti ubbaykka bisuwaa ohettaa meezetidaageetanne olankka paacettidaageeta . qamman gakkana metuwaa eqettanawu , eti issoy issoy bisuwaa gixxidi giigidaageeta .
kawuwaa solomoni paraa gaariyaa giddon baayyo uttiyo kawotaa araataa giigissiis . i araataa liibaanoosa deriyaappe ehiido mittaappe ootissiis .
araataa tuussati biran sheeshettidosona; gedee worqqan alleeqettiis; uttiyoosay yerusalaame geela7oti ochchaa teeraa milatiya qacinan , siiquwan daddido afalan kamettiis &quot; yaagidosona .
&quot; inttenoo , xiyoone geela7otoo , kawuwaa solomona be7anawu haayite ! i keehi ufayttido , a bullachchaa gallassi a aayyiyaa a huuphiyan wottido kallachchaa goxxi uttiis &quot; yaagaasu .
&quot; ta siiqee , neeni ayba malanchchee ! neeni ayba lo77ay ! ne ayfeti ne som77uwaa kammiyo sharbbe giddoora be7iyo wode , haraphphiyaadan lo77oosona . ne binnaanay gala7aade deriyaappe wodhdhiya deeshshaa wudiyaa mala .
ne achchay meedettidi , haattan meecettida ubbaykka menttiyaa yeliya , eta giddon maynee baynna dorssaa wudiyaa mala .
ne menttershshati zo7o qacinaa mala; ne haasayiyo wode daro ufayssoosona . ne naa77u gacota sharbbiyaa giddoora xeelliyo wode , issi roomaaniyaa naa77u kessi phalqqidoogaa milatoosona .
ne ziizzee ola miishshaa kaqqanawu gimbbido , daawita adussa gimbbiyaa milatees; he gimbbee sha7u mino olanchchatu gonddallee kaqettin , alleeqetti uttiis .
ne xanttati naa77ay mentte yelettida , woraa ciishshaa giddon miya genessa marata milatoosona .
qammay wonttanaashin , kuway kichchanaashin , karbbiyaa deriyaanne ixaanaa keraa baada shemppashshana .
ta siiqee , ne asatettay muleekka malanchcha; nenan wottiyoobi aybinne baawa .
&quot; ta mishiree , liibaanoosa deriyaappe wodhdha . gaammoynne maahee geessiyo amaana deriyaappe , saniira deriyaappenne hermmoone kiikiyaappe wodhdha .
ta siiqo michcho gidiya ta mishiree ! ne ayfiyaa xeeloynne ne qooriyaa alleeqoy , ta wozanaa ufayssan gooshshiis .
ta siiqo michcho gidiya ta mishiree ! ne siiqoy tana ayba ufayssii ! ne siiqoy woyniyaa eessaappe aadhdhi ufayssees; ne shittoy ubbabaappekka aadhdhidi sawees .
ta mishiree , ne menttershshaara eessaa ililoy xokkees . ne doonaappe eessaynne maattay pulttees; ne maayoy liibaanoosa xiidday sawiyoogaadan sawees .
ta siiqo michcho gidiya ta mishiriyaa yuushoy direttidi naagettiyo ataakilttiyaa sohuwaa mala . yuushoy gimbbettido pulttuwaa , maatafay attamettida goggiya haattaa mala .
ne ataakilttetu giddon: roomaanee , doorettida ataakilttiyaa ayfeti , heenaynne narddoosiyaa giyoogeeti de7oosona .
hegaadankka qassi narddoosee , laadee , sawo maataynne qarafay , hegaadankka ixaanadan sawiyaabati de7oosona; hegaadankka qassi karbbee , godare uuttaa ciishshaynne dumma dumma qimamiyaa ataakiltteti mokkoosona .
neeni ataakilttiyaa sohuwaa aliya pulttuwaa mala; de7o haattay beettiyo ollaa mala; liibaanoosa deriyaappe goggiya shaafaa mala &quot; yaagiis .
&quot; huuphessa bagga carkkuwawu , dendda ! tohossa bagga carkkuwawu , haa ya ! ta ataakilttiyaa bolli carkka ! a sawoy hegan tonggu go . ta siiqoy ba ataakilttiyaa giddo yo . daro mal77iya teerata mo &quot; yaagaasu .
&quot; ta siiqo michchiyo gidiya ta mishiree , be7a; taani ta ataakilttiyaa giddo gelaas . ta karbbiyaanne ta shitto ciishshaa qorays . eessaa oyttaa yolttayada mays . ta woyniyaa eessaanne ta maattaa uyays &quot; yaagiis . &quot; inttenoo , a laggetoo , siiquwaa alana gakkanaashin uyite &quot; yaagidosona .
&quot; taani qammi xiskkaas; shin ta wozanay beegotti uttiis . ta aymuwan ta siiqoy hagaadan yaagiiddi , penggiyaa qoxxishin siyaas; ta mishiree , ta siiqee , nenan wottiyoobi baynna ta haraphphee , tawu kariyaa dooya; ta huuphee akkan ka77iis . ta binnaanaykka qamma diifiyan narkkakkiis yaagees .
&quot; taani , ta maayuwaa qaararggaas; zaara maayooyye ? ta gediyaa meecettaychchaas; zaarada urqqayooyye ? yaagaas .
&quot; ta siiqoy ifittaa xoo7iyaara ba kushiyaa soo yeddiis; ta wozanay a gishshawu poddi poddees .
yaatin , ta siiquwaassi kariyaa dooyanawu denddaas . kariyaa dooyiyo hiraquwaa taani oyqqiyo wode , ta kushiyaappe karbbee , ta biradhdhiyaappe shittoy xokkees .
ta siiquwaassi kariyaa dooyaas; shin dooyiyo wode i baawa biichchiis . a cenggurssaa siyanawu keehi amottaas . minttada a koyaas; shin demmanawu danddayabeykke . xeegaas; shin tawu koyibeenna .
&quot; yuuyidi katamaa naagiyaageeti tana demmidi , wadhdhidosonanne masunxxissidosona; katamaa dirssaa naagiyaageeti ta qumaashaa qaari ekkidosona .
&quot; inttenoo yerusalaame geela7otoo , ta siiquwaa demmikko , taani a siiquwaappe denddidaagan harggiyoogaa , hadara , awu yootite &quot; yaagaasu .
&quot; nenoo , maccaasa ubbaappe aadhdhida malanchchee ! ne siiqoy tumu haratuppe waani dummatii ? neeni hagaa peeshi nuna calliyoogee , i haratuppe dummatiyoy aybiinee ? &quot; yaagidosona .
&quot; ta siiqoy daro lo77iyaagaanne mino; tammu sha7u attumaasaa giddon a mali baawa .
a huuphee worqqaa luliyaa milatees; a binnaanaykka lo77onne quuro mala karetta .
a ayfee shaafaa lanqqiyan eqqidanne maattan meecettidabaa milatiya haraphpheta milatees .
a gacotikka sawo maataynne qimamee tokettido madabaadan lo77oosona; a menttershshati karbbiyaa shittoy xokkiyo wora ciishshaadan lo77oosona .
a kusheti inqquwan alleeqettida worqqa xam77aadan lo77oosona; a asatettay sampperiyaa giyo inqquwan alleeqettida danggarssaa achchaa mala .
a gedeti worqqaa baasuwan tokettida , ibinabaradiyaa tuussaa milatoosona; a meray zigan alleeqettida liibaanoosa deriyaa mala .
a doonay eessaadan mal77ees . i muleerakka lo77iyaagaa . inttenoo yerusalaame geela7otoo , ta siiqoynne ta laggee hagaa milatees &quot; yaagaasu .
&quot; maccaasa ubbaappe malanchchee ! ne laggee awa biidee ? nuunikka nenaara issippe koyanawu , i biido ginaa nuuyyo yoota &quot; yaagidosona .
&quot; ta siiqoy dorssaa wudiyaa heemmanawunne lo77iya ciishshaa shiishshanawu , shittuwaa sawo maatay de7iyo ataakilttiyaa giddo wodhdhiis .
taani ta siiquwaaro; ta siiqoykka taagaa . i ciishshaa giddon wudiyaa heemmees &quot; yaagaasu .
&quot; ta siiqee ! neeni tirxxa katamay lo77iyoogaadan lo77aasa; yerusalaamedan daro lo77aasa; banddiraa oyqqidi , salppiyan biya olanchchay yashshiyoogaadan yashshaasa .
hayyanaa ne ayfiyaa taappe wora zaararkkii , ayssi giikko , eti tana wayssoosona . ne binnaanay gala7aade deriyaappe wodhdhiya deeshshaa wudiyaa milatees .
ne achchay meecettidi kiyiya , ubbaykka menttiyaa yeliya , eta giddon maynee baynna dorssaa wudiyaa mala .
ne naa77u gacota sharbbiyaa giddoora xeelliyo wode , naa77u kessido roomaaniyaa teeraa milatoosona .
usuppun tammu macca kawotinne usuppun tammu baakkoti , qassi qooday baynna geela7oti tawu de7oosona .
shin ta haraphphiyaa , ta boree baynnaara , a tawu dumma . a ba aayeessikka mexi issinno; o yelida aayyiyaakka aybippenne aattada o siiqawusu . geela7otikka o xeellidi , hanna anjjettidaaro yaagoosona . macca kawotikka baakkotikka o sabboosona;
hanna maallado xalqqiyaadan doliyaara , aginaadan poo7iyaara , awaadan caddiyaara , banddiraa oyqqidi salppiyan biya olanchchaadan yashshiyaara a oonee ? yaagoosona .
&quot; taani wombban tokettida mittatu licuwaa be7anawu , woyniyaa turay aacidaakkonne qassi roomaaneekka ciyyidaakkonne xeellanawu , duge ataakilttiyaa sohuwaa wodhdhays .
taani akeekennan de7ishin , ta amoy tana efiidi , ta kawuwaa lanqqen , paraa gaariyan tana utissiis &quot; yaagiis .
&quot; nenoo shulaame biittaappe yiidaaree , haaya; haa simma ! nena nu loyttidi xeellana; haa simma ! &quot; yaagidosona . &quot; daro asaa sinttan yexxiya asaadan , taakko ayssi xeelleetii ? &quot; yaagaasu .
&quot; kawo na7adan lo77iyaaree ! ne gedeti neeni naxala caammaa wottidaashin be7iyo wode ayba lo77iyoonaa ! ne sheechchee eranchcha wogaacee qoxxidi , loytti alleeqissido inqquwaa milatees .
ne gul77ay woyniyaa eessay kumido birilliyaa milatees; ne xeessaa yuushoy ciishshan qashettida gisttiyaa mirqqiyaa milatees .
ne naa77u xanttati mentte yelettida , genessee marata milatoosona .
ne ziizzee danggarssaa zaaliyan alleeqettida adussa gimbbiyaa mala . ne ayfee gita haseboona katamaa penggiyaa matan de7iya zeero haattaa milatees . ne siiree damasqqo xeelissidi gimbbido liibaanoosa gimbbiyaa milatees .
ne huuphee qarmmeloosa deriyaa milatees; ne lose binnaanay qacinaa xaattaa milatees; kawuwaakka ne huuphiyaa dattay ufayssiis .
ta siiqee , ne ayba lo77ay ! ne ayba malanchchee ! ne siiqoy tana ayba ufayssii !
ne geesay zambbaa geesaa milatees . ne xanttay zambbaa ayfiyaa wurccuwaa milatees .
taani , ha zambbaa gi77ana; gi77ada a marata oyqqana yaagaas . ne xanttay woyniyaa teeraa wurccuwaa mala; qassi ne siiriyaara kiyiya peenoy appiliyaa ayfiyaadan sawees .
ne yeroy menttershshatuppenne achchaappe gidduwaara yalalattiiddi geliya , ubbaappe aadhdhidi mal77iya woyne eessaa mala &quot; yaagiis .
&quot; taani ta al77o siiquwaaro; ikka tana amottees .
ta siiquwawu , haaya; naa77ay katamaappe kiyidi biidi , gaxariyan aqoos; qammaa naa77ay hegan aattana .
maallado guuran ane woyniyaa turaa giddo boos; biidi woyne turay ciyyidaakko , ciyyidi ayfiyaa herxxexxidaakkonne , qassi roomaaneekka ayfidaakko ane be7oos . taani ta siiquwaa nena hegan bessana .
inkkoyiyaa ayfiyaa sawoynne hara ufayssiyaa ataakilttiyaa ayfee nu karen bessiis; ta siiquwawu ! ha ayfetuppe teeridaageetanne ooratta maxidoogeeta neeyyo ashsha wottaas .
&quot; ne tawu allaga gidennan taayee xanttaa xammida ta ishaa gidarkkiishsha ! yaatiyaakko taani nena ogiyan demmada shiishsha ekka yerin , tana ooninne borennashin .
taani nena kaalettada , taayee qol77o gelissaagin , hegan tana ne siiquwaabaa tamaarissidabaa gidarkkii; roomaaniyaa gum77ido mal77iyaagaa lo77iya woyniyaa eessaa taani nena hegan ushsharkkinaa .
tana hegan ne haddirssa qeesiyaa borkkotissada , ne ushachcha kushiyan tana qoommidabaa gidarkkii .
&quot; inttenoo yerusalaame geela7otoo , siiqoy ba wodiyan denddanaashin , qaasetti denttennaadan , ta intteyyo hadara gays &quot; yaagaasu .
&quot; ba siiquwaa hashiyan zemppada , bazzoppe yiyaara hanna oonee ? &quot; yaagidosona . &quot; beni ne aayyiyaa nena bannakka yelido , appiliyaa lanqqiyan ne zin77idaashin , nena ta qaaserettada denttaas .
merinaa siiquwan tana ne wozanaa bolli attama; ne qesiyankka maatafaadan , ta xallaa oyqqa . ayssi giikko , siiqoy hayquwaa mala mino; mishoykka duufuwaa mala meqettaa iita; a lacoykka xoossaa tamaa lacuwaa mala .
haattaa daroy siiquwaa tamaa toyssanawu danddayenna; di7oykka meeccidi efaanawu danddayenna . asi siiquwaa shammanawu bawu de7iya aqo ubbaa immikkokka , siiqoy miishshan shamettenna gishshawu , asay hegaa karees &quot; yaagaasu .
&quot; nuuyyo tiran xanttay uttibeenna michchiyaa de7awusu; azini o oychchikko , nuuni iyyo oottanabi aybee ?
a gimbbe dirssa gidiyaakko , nuuni i bolli wochchiyo adussa , bira gimbbiyaa gimbbana; a dirssaa pengge gidiyaakko , zigaa xawulan o doodissana &quot; yaagidosona .
&quot; hekko taani dirssa gimbbe; ta xanttaykka gimbbiyaa bolli gimbbettida wochchiyoosaa; hegaa gishshawu , taani ta siiquwaara de7iyo wode , i tanan ufayttees .
&quot; solomonassi ba7aali-hamoonan woynee tokettido shooqay de7ees; he woyniyaa gidduwaa oottiyaageetussi keraa immiis . keraa ekkidaageeti teeran go7ettidoogaa gishshaa huuphiyan huuphiyan sha7u biraa ayyo ehoosona .
shin taayyo ta buzo woynee tokettido shooqay de7ees; solomonaa , neeni sha7u biraa ekka; ataakilttiyaa oottiyaageeti naa77u xeetu biraa ekkona &quot; yaagaasu .
&quot; nenoo , ataakilttiyaa giddon de7iya ta siiqee , ne cenggurssaa laggeta sissanawu koyoosona; ne cenggurssaa tana sissa &quot; yaagiis .
&quot; ta siiquwawu , taakko eesuwan haaya ! sawo maatay mokkiyo deretu bollaara , guppiya genessaa woykko wushaa marata milata &quot; yaagaasu .
ooziyaani , yo7aataami , akaazinne hizqqiyaasi yihudaa kawota gidido wode , amoxa na7ay isiyaasi yihudaabaanne yerusalaamebaa be7ido ajjuutay hagaa .
salotun de7iyaageetoo , siyite; sa7an de7iyaageetoo , ezggite; ayssi giikko , goday hagaadan yaagiis; &quot; taani naata dichcha gattaas; shin eti taayyo makkalidosona .
booray ba godaa erees; hareekka bana haaridaagaa zadaluwaa erees; shin israa7eelati erokkona; ta asati akeekokkona .
&quot; nagaraa oottiya kawotettawu , intte naaquwan deexettida asawu , iitaa oottiya zariyawu , tuniya naatoo , intteyyo aayye7ana ! godaa intte aggideta; israa7eela geeshshaa sheneyideta; ayyo zokkuwaa zaarideta .
intte ayssi makkalaa bolli makkalaa gujji gujji beetii ? ayssi qassikka shocettuuteetii ? intte kumetta huuphee sakettiis; intte kumetta wozanaykka daafuriis .
tohuwaa biradhdhiyaappe huuphiyaa binnaanaa gakkanaassi payyatetti baawa; masuntti , kixinne giiyiyaabi de7ees; etinne giiyibookkona , woykko meecetti qashettibookkona , woykko zaytiyan tiyettidi looxigibookkona .
&quot; intte biittay xafe gidiis; intte katamatikka taman xuugettidosona; intte goshshaa intte xeellishin , allagati ekkoosona; imatta asati laalin , mela attiis .
yerusalaame katamay woyniyaa turaa naagiyo daasedan , lellehiyaa naagiyo zamppadaaninne morkkiyan direttida katamadan hanidi attiis .
ubbaappe wolqqaama goday nuuyyo amarida zareta ashshennaakko , nuuni sadooma katamaadaaninne gamoora katamaadan hanidashin &quot; yaagiis .
inttenoo , sadooma haariyaageetu malatoo , godaa qaalaa siyite ! inttenoo , gamoora asaa malatoo , nu xoossaa higgiyaa ezggite !
goday hagaadan yaagees; &quot; intte yarshshuwaa daroy taayyo ay go77ii ? hanno gakkanawu intte taayyo shiishshido xuugettida orgge dorssatanne xiikkido mehetu modhdhuwaa yarshshuwaa taani kallaas; korima booratu , dorssa maratunne deeshshatu suuttan taani ufayttikke .
intte tawu goynnanawu yiyo wode , ta beeta maqidasiyaa dabaabaa inttena yedhdhite giiday oonee ?
simmi hada yarshshuwaa ehiyoogaa aggite ! intte cuwayiyo ixaanay tana sheneyees; aginaa xeeruwaa intte bonchchiyo gallassaa , intte sambbataanne intte keerido yaa7ata , ha shiiqota ubbaa iitatettaara issippe walahettidaageeta taani danddayikke .
aginaa xeeruwaa intte bonchchiyo gallassaanne keerettida intte baalaa gallassata taani ixxaas; eti taayyo tooho gididosona; taani eta tookkaydda daafuraas .
&quot; intte kushiyaa miccidi , intte woossiyo wode , taani ta ayfiyaa intteppe genttana; intte daro woosaa woossikkokka , taani siyikke; ayssi giikko , intte kushee suuttan munaqettiis .
meecettite; geeyite; intte iita oosuwaa ta sinttappe diggite . iitaa oottiyoogaa aggite;
lo77obaa oottanawu tamaarite . xillo pirddaa koyite; un77ettidaageetu morggiyaa oyqqite . aawu baynnaageetuyyo pirddite; azini hayqqido maccaasatuyyo mootettite &quot; yaagees .
qassikka goday , &quot; haayite; ane zorettoos . intte nagaray baaraadan zo77ikkokka , shachchaadan booxxana; sinadan zo77ikkokka , puuttodan booxxana .
intte eeno giidi , tawu azazettikko , biittaappe mokkiya murutaa maana .
shin intte ixxis giidi makkalikko , bisuwan meetettana &quot; yaagees . goday ba doonaappe hagaa haasayisttenne .
ammanettida gita katamiyaa waanada shaaramuxa gidadee ! a kase suure pirdday kumidooro; xillotettay kase i giddon de7iis; shin ha77i asa woriyaageeti i giddon de7oosona .
ne biray shiyiichchiis; ne lo77o woyniyaa eessaykka haattaara yeelettiis .
intte daannati makkalanchchatanne kaysotu exata gididosona; eti ubbatikka mattaayiyaa dosoosonanne miishshaa yedettoosona; aawi baynnaageetussi pirddokkona; azini hayqqido maccaasatu mootoy etakko shiiqenna .
hegaa gishshawu , goday , ubbaappe wolqqaama goday , israa7eela wolqqaamay , hagaadan yaagees; &quot; hay taani ta ixotuppe shemppana; taani ta morkketu bolli ta haluwaa kessana .
taani ta kushiyaa ne bolli wottana; ne kinssaa qulxxuxxissada geeshshana; nenaara walahettidabaa ubbaa geeshshada yedissana .
taani beniigeetu mala daannata , koyroogeetu mala zoriyaageeta neeyyo zaarana . hegaappe guyyiyan , neeni xillotettaa katama , ammanettida katama geetettana &quot; yaagees .
xiyoonee suure pirddan , bantta nagaraa paaxiyaageetikka xillotettan wozettana .
shin makkalanchchatinne nagaranchchati naa77aykka meqqana; godaa aggiyaageeti xayana .
bassaa wottanawu dosido wolaa gishshawu , intte yeellatana; intte doorido kaashshaa gishshawukka intte kawuyyana .
bonccoy qoqqofettiyo woladan , woykko dubbi baynna shooqadan , intte hanana .
minoy galaba gidana; a oosoykka xiifa gidana; eti issippe xuugettana; he tamaa toyssiyaabi xayana .
yihudaa biittaabaanne yerusalaame katamaabaa amoxa na7ay isiyaasi be7idoogee hagaa .
wurssetta gallassatun godaa beeta maqidasee keexettido deree deretu ubbaappe xoqqidi beettana; kera ubbatuppekka bollaara xoqqu xoqqu gaana . kawotettatun de7iya asay ubbay akko zulana .
daro asay yiidi , &quot; haayite ! godaa deriyaa , yaaqooba xoossaa beeta maqidasiyaa ane pude kiyoos . i koyiyoogaadan nuuni baana mala , i nuna ba ogiyaa tamaarissana &quot; yaagana . ayssi giikko , higgee xiyooneppe , godaa qaalaykka yerusalaameppe kiyana .
kawotettatuppenne kawotettatuppe gidduwan i pirddananne daro asatu palamaa shaakkana . eti bantta bisuwaa marasha , bantta tooraakka baaca kessanawu qoxxana . kawotettay kawotettaa bolli bisuwaa denttenna . hegaappe guyyiyan eti mulekka olaa timirttiyaa tamaarokkona .
inttenoo , yaaqooba zaretoo , haayite ! ane godaa poo7uwan hemettoos .
godawu , ne asaa , yaaqooba zareta aggadasa . eti away mokkiyo bagga biittaa asatu bitan kumidosona; pilisxxeema asatudan kaayoosona . eti allaga asatuura issippe zuppetoosona .
eta biittay biraynne worqqay kumidoogaa; eta miishshawu zawi baawa . eta biittay pari kumidoogaa; eta para gaaretussi zawi baawa .
eta biittay eeqati kumidoogaa; eti bantta kushee oottido oosuwawu hokkidi goynnoosona .
hegaa gishshawu , asay ubbay tooshettananne kawuyyana . etawu atto gooppa .
godaa dagamaappenne a anggaa bonchchuwaappe attanawu zaallaakko biite; biitta giddon qosettite !
asa otoroy giiyana; a kilahoykka seerana; he gallassi godaa xalaalay xoqqu xoqqu gaana .
ubbaappe wolqqaama goday issi gallassaa keeriis . he gallassi otorettiyaageeta , ayyiyaageetanne xoqqu xoqqu giidaageeta kawushshana;
adussanne xoqqa gidiya liibaanoosa zigatanne baasaane wolaa ubbaa xayssana;
xoqqa deretakka keratakka dembbayana;
katamaa naagiyo adussa miixata ubbaanne katamaa yuushuwan de7iya mino gimbbeta ziqqissana;
goday gitanne lo77iya markkabetakka haattan mitissana .
asa otoroy ziqqi gaana; a ayyoykka xayana . he gallassi godaa xalaalay xoqqu xoqqu gaana;
eeqa ubbaykka muleera xayi aggana .
goday ha biittaa qaattanawu denddiyo wode , a dagamaappenne a anggaa bonchchuwaappe attanawu asay shuchchaa gonggoluwawunne biittaa ollawu baqatana .
he gallassi asay goynnanawu medhdhido bantta bira misiletanne bantta worqqa misileta occotuyyoonne wurkkaawurkkotuyyo olana .
goday ha biittaa qaattanawu denddiyo wode , a dagamaappenne a anggaa bonchchuwaappe attanawu eti gonggolo giddonne shuchchaa kooppo giddo baqatana .
simmi hayqqiya asan ammanettiyoogaa aggite ! asi ay maaddii ?
be7ite , goday , ubbaappe wolqqaama goday minjjaanne maaduwaa naa77aakka yerusalaameppenne yihudaappe diggana hanees .
kattaa minjjaanne haattaa minjjaa ubbaa , minotanne olanchchata , daannatanne hananabaa yootiyaageeta , kaayiyaageetanne cimata ,
ola gadaawatanne deriyaa ayssiyaageeta , zoriyaageeta , hiillatiyaageetanne cincca bitanchchata ubbaa diggana hanees .
taani yelaga attuma naata eta halaqa kessana; guutta naati eta haarana .
asay asaa bolli , shooroy shooruwaa bolli denddidi , issoy issuwaa sugana . yelagay cimaa bolli , karettidaagee bonchchettidaagaa bolli denddana .
issi asi ba aawaa keettan ba ishanttuppe issuwaa oyqqidi , &quot; neeyyo maayoy de7ees; neeni nuuyyo suntta gida; ha qolettida sohuwaa aawatettaa ekka &quot; yaagana .
yaagin i he gallassi ba qaalaa xoqqissidi , &quot; tanan xalee baawa; ta son qumi woykko maayoy baawa; intte bolli tana sunttoppite &quot; yaagana .
yerusalaamee ganddigaarees; yihuday kunddees; ayssi giikko , eti bantta oduwaaninne bantta oosuwan godaa bolli denddidi , a bonchchuwaa toochchoosona .
eta som77uwaa meray eta bolli markkattees; eti bantta nagaraa sadooma asaadan awaajjoosona; bantta nagaraa qottokkona . etawu aayye7ana ! ayssi giikko , eti bantta bolli iitabaa ehiidosona .
xillotuyyo , &quot; intteyyo lo77o gidana &quot; gaada oda; ayssi giikko , eti bantta oosuwaa ayfiyaa maana .
iitatuyyo aayye7ana ! etawu iitana; ayssi giikko , eti bantta kushiyaa oosuwaa waagaa ekkana .
yelagati ta asaa un77ettoosona; maccaasatikka eta haaroosona . ta asawu , inttena kaalettiyaageeti inttena wora kaalettoosona; intte biyo ogiyaakka balettoosona .
goday daannadan , shilootan uttees; asaa pirddanawu denddees .
asaa cimatanne kaalettiyaageeta pirddanawu shiishshidi , goday , ubbaappe wolqqaama goday hagaadan yaagees; &quot; woyniyaa turaa tokkidosaa bashshidaageeti inttena; hiyyeesatuppe bonqqidobay intte keettan de7ees .
ta asaa ayssi kinchcheretteetii ? hiyyeesatu som77uwaa ayssi gaacceetii ? &quot; yaagees .
goday qassikka , &quot; xiyoone maccaasati otorettidosona; bantta ziizziyaa essi ekkidi , bantta ayfiyan qim77otiiddi , bantta hemetaa makkisiiddi , bantta gediyaa albbuwaa giirissiiddi hemettoosona .
hegaa gishshawu , taani goday xiyoone maccaasatu huuphiyaa cittuwan goo7issana . taani goday eta huuphiyaa bo77ayana &quot; yaagees .
he gallassi goday xiyoone maccaasatu alleeqota , hegeetinne eta giirettiya albbuwaa , shaashiyaa , qooriyaa gujjumaa ,
hayttaa gutichchaa , kushiyaa sagaayuwaa , som77uwaa kammiyo kutaa ,
huuphiyan wottiyo alleequwaa , qesiyan qachchiyo sanssalataa , xeessan gixxiyo danccuwaa , shittuwaa xaaramusiyaa , kitaafaa ,
siiriyaa migiduwaa , biradhdhiyaanne
minjja maayuwaa , adussa maayuwaa , jaanuwaa , borssaa ,
heregaa , liinuwaa giyo qacinaappe dadettida , giddoora maayiyo maayuwaa , binnaanan wottiyo alleequwaanne sharbbiyaa ubbaa dafi ekkana .
shittuwaa gishshaa xinqquwaa gidana; danccuwaa gishshaa wodoruwaa , goofariyaa gishshaa meeseeliyaa , adussa maayuwaa gishshaa waaruwaa , puulaa gishshaa mazo xalaala gidana .
ne asati bisuwan , ne olanchchati olan hayqqana .
xiyoone penggetun de7iya asay yeekkananne zilaalana; mela attidi , biittan uttana .
he gallassi laappun maccaasati issi attumaagaa oykkidi , &quot; nuuni nu kattaa maana; nu maayuwaa maayana; azini baynnaageeta giyo cashshaappe attana mala , onakko machchota geetettanawu nuna ne sunttan xeesissarkkii &quot; yaagidi woossana .
he gallassi godaa mittaa maray lo77ananne bonchchettana; israa7eela asaappe attidaageetussi he biittaa kattay ceeqonne bonchcho gidana .
xiyoonen attiyaageeti , yerusalaamen gam77iyaageeti , yerusalaamen paxa de7iyaageetuura xaafettiyaageeti , &quot; eti geeshshata &quot; geetettana .
goday xiyoone maccaasatu qitaa meeccana; pirddiyoogaaninne xuuggiyoogan suuttaa gussiyo mooruwaa yerusalaameppe i geeshshana .
goday xiyoone deriyaa ubbaa bollinne yan shiiqiyaageetu bolli gallassi shaaraanne cuwaa , qammi eexxiya tamaa poo7uwaa medhdhana; merettidi bonchcho ubbaa bolli kammiyoobaa gidana .
i gallassaa awaa suuluwaappe ashshiya kuwanne gotiyaappenne iraappe baqati attiyo soho gidana .
taani ta siiqiyoogawu a woyniyaa turaa tokkiyo sohuwaabaa siiqo yettaa yexxana . taani siiqiyoogawu araddida keran woyniyaa turaa tokkiyo sohoy de7ees .
biittaa bookkidi , shuchchaa qori kessidi , ubbaappe lo77iya woyniyaa turaa tokkiis . tokkidi naagiyo shakkuwaa a giddon shakkiis; woyniyaa eessaa gum77iyoosaa woocidi giigissiis . hegaappe guyyiyan , lo77o ayfiyaa ayfees yaagidi naagiis; shin caaliya ayfiyaa ayfiis .
yaatin , ta siiqoy hagaadan yaagiis; &quot; inttenoo , yerusalaamen de7iyaageetoo , inttenoo , yihudaa asatoo , taappenne ta woyniyaa turaa tokkiyo sohuwaappe gidduwan de7iya yohuwaa ane ha77i pirddite .
taani ta woyniyaa turaa sohuwaassi oottidoogaappe haraa ay oottanaagee attidee ? lo77o ayfiyaa ayfees yaagada naagishin , ayssi caaliya ayfiyaa ayfidee ?
ha77i taani ta woyniyaa turaa sohuwaa oottiyoobaa intteyyo yootays . taani dirssaa shoddana; he turaykka xayanaadan oottana . taani gimbbiyaa qolana; he sohoykka tubettana .
taani he sohuwaa la7a biitta oottana . he turay xunqqettennanne bul77ettenna; yaatin , kinddiichchoynne agunttay yan mokkana . iray an bukkennaadan , taani shaarata azazana &quot; yaagiis .
ubbaappe wolqqaama godaa woyniyaa turaa sohoy israa7eela asaa . yihudaa asay i ufayttiyo darkkuwaa . eti suure pirddoosona giidi naagiis; shin suuttaa gussidosona . xillotettaa oottoosona giidi naagiis; shin waaso gidiis .
sohoy xayin , intte xalaalay biittaa bolli de7ana gakkanaashin , keettaa keettaa bolli gujjiyaageetoo , gadiyaa gadiyaara gattiyaageetoo , intteyyo aayye7ana !
ubbaappe wolqqaama goday tana hagaadan yaagiis; &quot; he gita keettati onana; he lo77o keettatun de7anawu asi xayana .
tammu waaxa booratun tokkido woyniyaa ayfiyaappe issi oto gidiya gum77ettida woyniyaa eessaa xalaalay kiyana; tammu qun77a kattaa zerin , issi qun77a kattaa xalaalaa ayfana &quot; yaagiis .
mattoyiya ushshaa koyanawu maallado guuraara denddiyaageetuyyoonne woyniyaa eessan xuugettana gakkanaashin , sa7aa qamissiyaageetuyyo aayye7ana !
eta imatuwan maazinqqee , diittay , karaabee , cachcha zayeenne woyniyaa eessay de7ees; shin eti godaa oosuwaa wudokkona; i ba kushiyan oottidobaa bonchchokkona .
yaatin , ta asay akeekaa xayido gishshawu , omoodettidi baana; eta deriyaa ayssiyaageetikka namisan hayqqana; eta aaho dereekka koppisaa melana .
duufoy ba gomppaa aassees; ba doonaakka zawi baynnaagaa hanggees; hanggidi , yerusalaamen de7iya gita asaanne hankko daro asaa , wocamiyaageetanne ufayttiyaageeta mittana .
asay ubbay tooshettananne kawuyyana; otorettiyaageeti ubbaykka kawuyyana .
shin ubbaappe wolqqaama goday , suure pirddan xoqqu xoqqu gaana; geeshsha xoossay geeshsha gidiyoogaa ba xillotettan bessana .
he wode dorssati bantta qooruwan heemettiyoogaadan heemettana; dorssa marati qolettida duretu keettatu giddon maana .
cimo baqettan nagaraa , gaare wodoruwan iitatettaa goochchiyaageetuyyo aayye7ana !
&quot; ane xoossay ellello ! nuuni be7ana mala , ba oosuwaa eesoyo ! gatto ! ee , nuuni erana mala , israa7eela geeshshay qoppido qofay poletto &quot; yaagiyaageetuyyo aayye7ana !
iitaa lo77o lo77uwaa iita yaagiyaageetuyyoo , xumaa poo7o poo7uwaa xuma oottiyaageetuyyoonne cammiyaagaa mal77iyaagaa mal77iyaagaa cammiyaagaa oottiyaageetuyyoo aayye7ana !
banttana , &quot; taani aadhdhida eranchcha ! taani cincca gidikkinaa ! &quot; yaagi qoppiyaageetuyyo aayye7ana !
woyniyaa eessaa uyiyoogan erettidaageetuyyoonne mattoyiya ushshaa walakkanawu goobiyaageetuyyo aayye7ana !
mattaayiyaa ekkidi , mooranchchata xillissiyaageetuyyoonne xillo asatussi suure pirddaa diggiyaageetuyyo aayye7ana !
tamaa lacoy dalaa oyqqiyoogaadaaninne mela maatay eexxi xayiyoogaadan , hegaadan eta xaphoy wooqqana; eta ciishshaykka buhiyaadan laaletti xayana; ayssi giikko , eti ubbaappe wolqqaama godaa higgiyaa ixxidosona; israa7eela geeshshaa qaalaakka karidosona .
hegaa gishshawu , godaa hanqqoy a asaa bolli eexxi kiyees; i ba kushiyaa eta bolli denttidi , eta diippees . dereti qaaxxoosona; hayqqida asaa ahay ogiyan buura mala gidees; yaaninkka a hanqqoy simmenna; a kushee ha77ikka denddidosan de7ees .
goday haahuwan de7iya kawotettatuyyo malaataa xoqqan essees; sa7aa gaxan de7iya morkketuyyookka suyqees . etikka eesuwan jaamidi , puttu goosona .
eta giddon daafuriyaabinne wobbiyaabi baawa; etappe issoynne xiskkenna woykko zin77enna . xeessan gixxido qabattoykka birshshettenna; eta caammaa dafoykka duuxxenna .
eta zubbee qara; eta wonddafeekka waaxettidaagaa . eta paratu qinccafilee zaalla shuchchaa mala; eta paraa gaaretu irzzoykka gote mala .
eta gudettaykka gaammuwaagaa mala; wodala gaammotudan gudoosona; eti daariiddi , banttawu miyoobaa oyqqoosona; oyqqidi , tookki ekkidi boosona; etappe wotti ekkanay ooninne baawa .
he gallassi eti gita abbaa gunttaadan , israa7eela bolli guummana; issi asi he biittaa xeellikko , xumaanne waayiyaa be7ana; poo7oykka shaaran mitettana .
kawoy ooziyaani hayqqido laytti goday bollaaninne xoqqa araatan uttidaagaa be7aas; a maayoy beeta maqidasiyaa kumiis .
suraafeela geetettiya kiitanchchati appe bollaara de7oosona; issi issi suraafeeliyawu usuppun qefeti de7oosona; naa77u qefetun ba som77uwaa kammiis; naa77u qefetun ba tohuwaa kammiis; naa77u qefetun paalliis .
issoy issuwaara , &quot; geeshshay , geeshshay , geeshshay ubbaappe wolqqaama godaattennee ! sa7a ubbay a bonchchuwan kumiis &quot; yaagidi xeesettidosona .
eta xeessaa cenggurssan beeta maqidasiyaa baasoy qaaxxiis; qassi beeta maqidasee cuwan kumiis .
yaatin , taani , &quot; taayyo aayye7ana ! taani bayaas; ayssi giikko , taani doonay tunida asa; qassi doonay tunido asatu giddon de7ays; shin taani kawuwaa , ubbaappe wolqqaama godaa ta ayfiyan be7aas &quot; yaagaas .
yaagin suraafeelatuppe issoy yarshshiyoosaappe qaphido tamaa bonqquwaa ekkidi paalliiddi , taakko yiis .
tamaa bonqquwan ta doonaa bochchidi , &quot; be7a; ha tamaa bonqqoy ne doonaa bochchiis; bochchin ne mooroy neeppe kichchiis; ne nagaraykka atto geetettiis &quot; yaagiis .
hegaappe guyyiyan goday , &quot; oona kiittoo ? nuuyyo oonee baanay ? &quot; yaagishin siyaas . siyada , &quot; hekko , tana kiitta &quot; yaagaas .
yaagin goday hagaadan yaagiis; &quot; ba; baada ha asaayyo , intte sissaa siyeeta; shin intteyyo gelenna; xeeluwaakka xeelleeta; shin be7ekketa yaagada yoota .
ha asaa wozanaa dammetta; eta hayttaakka tulissa; eta ayfiyaakka qilimmissa; hegee xayikko , eti bantta ayfiyan be7ana; bantta hayttan siyana; bantta wozanankka akeekana; yaatidi eti taakko simmananne paxana &quot; yaagiis .
yaatin , taani , &quot; abeet godawu ! hagee ayde gakkanaashiinee ? &quot; yaagaas . yaagin i zaarettidi , &quot; katamati de7iya asaa xayidi , qolettana gakkanaashiina , keettatikka onana gakkanaashiinanne biittaykka muleera baysa gidana gakkanaashiina .
taani goday asaa haassana; biittaakka balaale kessana .
tammu asaappe issi asi biittaa bolli attikko , ikka xayana; qanxxirggin attida wolaa durumaa mala gidana; he durumay geeshsha zeretta gidana &quot; yaagiis .
ooziyaana na7ay yo7aataami yelido akaazi yihudaa biittan kawotido wode , sooriyaa biittaa kawoy raxiininne israa7eela biittaa kawoy ramaaliyaa na7ay paaquhi yerusalaame olanawu yiidosona; shin xoonanawu danddayibookkona .
sooriyaa biittay efireema biittaara issippe olawu caaqettidoogaa daawita zariyaappe kawotida kawoy siyido wode , deriyan carkkoy qaattiyo mittaadan , a wozanaynne a asaa wozanay dagaman shabbirettiis .
yaatin , goday isiyaasa , &quot; neeni ne na7aa sha7aari-yaashuuba ekkada , akaazaara gayttanawu ba; baada maayuwaa meecciyaageeta goshshaakko efiya ogiyaa matan qommoora de7iya dalbbanttaa zaraa xeeran neeni a demmana .
demmada ayyo hagaadan yaagada yoota; naagetta; hirggoppa; sooriyaa asaa , kawuwaa raxiinanne ramaaliyaa na7aa hanqquwawu yayyoppa; ne wozanaykka shabbirettoppo; ayssi giikko , naa77u kawoti tamaappe attidi cuwattiya naa77u mitta duruma mala .
&quot; sooriyaa biittaa asay efireema asaaranne ramaaliyaa na7aara ne bolli iitabaa maqettidi ,
&quot; ane yihudaa biittan woraajjidi , mentterettidinne nu giddon shaakkidi , xaabi7eela na7aa kawoyoos &quot; yaagoosona yaaga &quot; yaagiis .
gidikkonne , ubbaa haariya goday hagaadan yaagees; &quot; he eta maqqoy minnenna; mulekka hegee polettenna .
ayssi giikko , damasqqoy sooriyaa biittawu huuphe; kawoy raxiinikka damasqqo katamaayyo huuphe . usuppun tammanne ichchashu layttaa giddon efireema biittay bunchchettidi , kawotetta gidennan attana .
qassi samaaree efireema biittawu huuphe; ramaaliyaa na7ay samaariyaa katamaayyo huuphe; intte ammanuwan minnidi eqqennan xayikko , inttekka eqqekketa &quot; yaagees .
qassikka goday akaazayyo ,
&quot; goday ne xoossay neeyyo bolla saluwaappe , woykko garssa sa7aa ciimmaappe issi malaata immana mala oychcha &quot; yaagiis .
shin akaazi , &quot; oychchikke; godaakka paaccikke &quot; yaagiis .
yaatin , isiyaasi , &quot; inttenoo , daawita zaretoo , siyite ! intte asaa daafurssiyoogee ay guuxxin , qassi ta xoossaa daafursseetii ?
yaatikko , goday ba huuphen intteyyo malaataa immana; geela7iyaa shahaarada attuma na7aa yelana; a sunttaakka &quot; amaanu7eela &quot; yaagada sunttana .
i iitaa ixxanawunne lo77uwaa dooranawu eriyo wode , meqqida maattaanne eessaa usttana .
shin na7ay iitaa ixxanawunne lo77uwaa dooranawu eranaappe kasetidi , neeni keehi yayyido naa77u kawotu biittati booddilana .
&quot; efireema biittay yihudaa biittaappe shaahettoosappe doommin hanibeenna meto wodiyaa goday ne bolli , ne asaa bollinne ne aawaa keettaa bolli ehaana; i ehaanaageekka asoore biittaa kawuwaa &quot; yaagiis .
he gallassay gakkiyo wode , goday udunxxetuyyo , gibxxen haaho shaafan de7iya asatuyyo suyqana; i mattata , asoore biittaa asata xeesana .
yaatin , eti ubbaykka yiidi , zanggaaraa shobban , shuchchaa gonggoluwan , agunttay de7iyo buuraaninne mehiyaa heemmiyoosan gawu7ana .
he gallassi goday efiraaxiisa shaafaappe hefintta baggaappe huuphiyaa qanxxiya asa xeesana; ikka asoore biittaa kawuwaa; i yiidi , intte huuphiyaa binnaanaa , intte asatettaa beelaalaanne intte buuchchaa meedana .
he gallassi issi asi mexi issi maatta miizzanne naa77u deeshshatu xalaalaa ashshana .
gidikkokka , eti maaxxiyo maattay keehi daro gidiyo gishshawu , i meqqida maattaa usttana; he biittan attida asay ubbaykka meqqida maattaanne eessaa usttana .
he gallassi issi sha7u biran washettiya sha7u woyniyaa anoti de7iyoosan ubban kinddiichchonne aguntta xalaalay mokkana .
biitta ubban kinddiichchoynne agunttay kumido gishshawu , asay yaa biyo wode , zubbiyaanne wonddafiyaa oyqqidi baana .
kase xikkiyan bul77ido keratun ha77i kinddiichchoynne agunttay kumido gishshawu yayyidi , issi asinne yaa beenna . mehee la7ettiyoosaanne dorssi tubbiyoosaa gidana .
goday tana hagaadan yaagiis; &quot; gita xaatta woraqataa ekkada , omooduwawu eesota ! bonqqiyawu ellella ! yaagada , nabbabettiya pitaliyan xaafa .
qeesiyaa ooriyoonanne yibaarakiyaa na7aa zakkaariyaasa ammanttiya markkata oottada taani sunttana &quot; yaagiis .
hegaappe guyyiyan , taani hananabaa yootiya ta keettaayeera zin77aas; yaatin , a shahaarada issi na7aa yelaasu; yelin goday tana hagaadan yaagiis; &quot; a sunttaa , omooduwawu-eesota-bonqqiyawu-ellella yaagada suntta .
na7ay , ta aawawu , ta aayee yaagidi xeesiyoogaa eranaappe kase , asoore biittaa kawoy damasqqo duretettaanne samaariyaa omooduwaa ekkidi efaana &quot; yaagiis .
goday qassikka taayyo hagaadan yaagidi haasayiis;
&quot; ha asay loddaara goggiya salihooma haattata ixxidi , raxiinanne ramaaliyaa na7aa ufayttidi ekkidosona .
hegaa gishshawu , taani goday minonne daro gidiya efiraaxiisa haattaa , asoore kawuwaa a tooranchchatu ubbaara ehaana hanays . i shafiyaa ubbaa kumidi kiyana; gaxaa ubbaa maayidi goggana .
kixxidi goggiiddi , yihudaa gelana; eelliiddi yaara kanttana; kixay qooriyaa gakkana . abeet amaanu7eelaa , kafoy ba qefiyaa micciyoogaadan , haattaa kixay ne biittaa ubbaa bollan micettana &quot; yaagiis .
inttenoo kawotettatoo , issippe shiiqidi garmmaamite ! shin meqerettite ! haaho biitta ubban de7iya asatoo , ezggite ! olawu giigite ! shin meqerettite ! ee , olawu giigite; shin meqerettite !
olaa olettanawu maqettite; shin intte maqqoy laalettana; intte halchchuwaa haasayite; shin intte halchchoy halana; ayssi giikko , xoossay nunaara de7ees .
goday ba mino kushiyaa ta bolli wottidi , taayyo haasayiis; taani ha asaa ogiyaa kaallenna mala , tana hagaadan yaagidi seeriis;
&quot; ha asay maqqo giyoobaa ubbaa maqqo gooppite; eti yayyiyoobawu yayyoppite woykko dagammoppite .
intte geeshshaa gaanawu bessiyaagee ubbaappe wolqqaama godaattennee; intte ayyo yayyanawunne dagammanawu bessees .
i geeshsha soho gidana; shin yihudaa biittaa asaayyoonne israa7eela biittaa asaayyo i xubbiya shuchchanne ooggiya zaalla gidana; yerusalaamen de7iya asaayyo i gitenne pire gidana .
etappe daroy xubettana; kunddidikka meqqana; piriyan oyqettidikka omoodettana &quot; yaagiis .
taani yootidoogaa naaga; ta erissiyo ashkkaratu giddon higgiyaa attama .
taani ba som77uwaa yaaqooba zaretuppe genttiya godaa naagana; qassi an ammanettana .
tananne taayyo goday immido naata be7ite . nuuni xiyoone deriyan de7iya ubbaappe wolqqaama godaappe israa7eelayyo malaatanne markka .
&quot; saasukkidinne zuuzummidi haasayiya shareechchotanne moytilliyaa haasayissiyaageeta oychchite &quot; yaagidi inttena zoriya asay de7ees . hayqqidaageeta paxa de7iyaageetubaa oychchiyoogaappe , asay bantta xoossaa oychchanawu bessennee ?
higgiyaanne goday yootiyoobaa siyite ! he asati ha qaalaadan haasayana xayikko , etawu sa7ay wonttenna .
asay waayettidinne namisettidi , biittan toylattana; eti namisettido wode yiillotidi , pude xeellidi bantta kawuwaanne bantta xoossaa qanggana .
sa7aakko duge xeellidi , waayiyaa , xumaanne yashshiya shoonnuwaa be7ana; eti sakkana xumawu olettana .
gidikkonne , waayettidaageetussi hagaappe sinttawu xumenna . beni wode goday zaabiloona biittaanne nifttaaleema biittaa kawushshiis; shin sinttappe he meediteraane abbaa ogiyan de7iya biittaanne yorddaanoosa shaafaappe hefintta baggan de7iya &quot; ayhuda gidenna asay de7iyo galiila &quot; giyo biittaa i bonchchana .
xuman hemettiya asay wolqqaama poo7uwaa be7iis; qassi sakkana xuma biittan de7iyaageetuyyo poo7oy poo7iis .
neeni kawotettaa asaa darissadasa; etawu ufayssaa gujjadasa; asay kattaa cakkiyo wode ufayttiyoogaadan , woykko omooduwaa shaakkidi ekkiyo wode ufayttiyoogaadan , ne sinttan ufayttana .
ayssi giikko , neeni midiyaama biittaa xoonido gallassaadan , eta deexxiya qambbaraa , eta hashiyaa xam77aanne eta naaqqiyaageetu dullaa mentterettadasa .
woraajjiya olanchchatu caammaynne suuttan munaqettida maayoy ubbay taman eettiyoobaa gidana .
na7i nuuyyo yelettiis ! attuma na7i nuuyyo imettiis ! kawotettay a hashiyan wodhdhana; a sunttay , &quot; maalaalissiyaabaa zoriyaagaa , wolqqaama xoossaa , merinaa aawaa , sarotettaa halaqaa &quot; geetettana .
a kawotettaa daruwawunne a sarotettawu zaway de7enna; hachchippe doommidi , merinaa gakkanaassi , suure pirddaaninne xillotettan minttanawunne essanawu daawita kawotaa araataaninne a kawotettan i kawotana; ubbaappe wolqqaama godaa mishoy hegaa polana .
goday yaaqooba zaretu bolli qaalaa kiittiis; kiittin israa7eela kawotettaa darccunttanawu gakkiis .
asay ubbay , efireema asaynne samaariyaa kataman de7iyaageeti , ayyuwaaninne otoruwan haasayiyaageeti , hagaa oottidaagee godaa gidiyoogaa erana .
eti , &quot; xuubiyaappe keexettidaageeti qolettidosona; shin nuuni eta zaarettidi , masettida shuchchatun keexxana; ettati qanxxettidosona; shin nuuni eta sohuwan zigata laammana &quot; yaagidosona .
hegaa gishshawu , etaara olettida morkketa goday eta bolli denttettiis .
away mokkiyo baggaappe sooriyaa biittaa asatinne away wulliyo baggaappe pilisxxeema biittaa asati bantta doonaa hanggidi , israa7eela miidosona . he ubbankka godaa hanqqoy simmibeenna; a kusheekka biron denddidosan de7ees .
gidikkonne , asati banttana shocidaagaakko simmibookkona; ubbaappe wolqqaama godaakka koyibookkona .
hegaa gishshawu , mexi issi gallassi goday israa7eelappe huuphiyaanne goynaa , xoqqa zambbaa daashshaanne ziqqa maqqaa qanxxana .
cimatinne bonchchettidaageeti huuphe; wordduwaa tamaarissiya hananabaa yootiyaageeti goyna .
ha asaa kaalettiyaageeti , wora kaalettoosona; eta kaalliyaageetikka baloosona .
hegaa gishshawu , goday eta yelaga asatun ufayttenna; aawi baynna naatussinne am77etussi qarettenna . ayssi giikko , asi ubbi iitanne xoossaa erennaagaa; asi ubbi ba doonan iitabaa haasayees . he ubbankka godaa hanqqoy simmibeenna; a kusheekka biron denddidosan de7ees .
iitatettay tamadan xuuggees; kinddiichchuwaanne agunttaa mi xayssees; sikkida woray eexxin , cuway tuussadan sitti giidi , pude kiyees .
ubbaappe wolqqaama godaa hanqquwan biittay xuugettana; asaykka taman eettiyoobaa mala gidana; ooninne ba ishaa ashshanawu qoppenna .
eti ushachcha baggappe bonqqana; shin namisettana; haddirssa baggappe maana; shin kallokkona; eti bantta yelido naata maana .
minaasee efireema , efireemikka minaasa maana; eti issippe gididi , yihudaa biittaa morkkana . he ubbankka godaa hanqqoy simmibeenna; a kusheekka biron denddidosan de7ees .
iita higgiyaa kessiyaageetussinne huqqunniyo xuufiyaa xaafiyaageetuyyoo aayye7ana !
hegan eti manqqotu pirddaa geellayoosona; hiyyeesatu maataakka sugoosona . yaatidi am77etu aquwaanne aayyiyaa aaway baynna naatakka bonqqoosona .
haaho biittaappe yiya metuwan i inttena qaxxayiyo wode , waanuuteetii ? maaduwaa demmanawu ookko baqatuuteetii ? intte duretettaa awan qottuuteetii ?
intte olan hayqqana; qachchidi goochchin , intte baana . hegee ubbay haninkka , godaa hanqqoy wuribeenna; qaxxayanawu i ba kushiyaa yeddi wottiis .
goday hagaadan yaagees; &quot; ta yiilluwawu gatima gididanne ta eexxiya hanqquwawu xam77a gidida asoore biittaa asawu aayye7ana !
taani asooreta xoossaa erenna kawotettatu bolli kiittana; eta duretaa ubbaa omooddanaadaaninne bonqqanaadan , qassi ogiyan de7iya urqqaadan , eta yedhdhanaadan , tana hanqqetissida asaa bolli taani asooreta azazana &quot; yaagiis .
shin asoore kawoy hagaa halchchibeenna; a wozanaykka hagaadan qoppibeenna . i halchchidoogee kawotettata bashshanaassanne muleera xayssanaassa .
i ceeqettiiddi , hagaadan yaagiis; &quot; ta gadaawati ubbati kawo gidokkonaayye ?
kalnno katamay karkkamiisha katamaa mala gidenneeyye ? hamaata katamay arifaada katamaa mala gidenneeyye ? samaariyaa katamaykka damasqqo katamaa mala gidenneeyye ?
yerusalaameeninne samaariyan de7iya masettida eeqaa misiletuppe dariya misiletussi goynniya kawotettata qaxxayanawu , taani ta kushiyaa yeddaas .
taani samaariyaa katamaa bollinne an de7iya eeqa misiletu bolli oottidoogaadan , yerusalaame katamaa bollinne a eeqatu bolli oottikkinaayye ? &quot; yaagiis .
goday xiyoone deriyaa bollinne yerusalaame bolli ba oottiyo ooso ubbaa polidoogaappe guyyiyan , asoore biittaa kawuwaa a ayyuwawunne a otoruwawu qaxxayana .
ayssi giikko , asoore kawoy hagaadan yaagees; &quot; ta kushiyaa minotettan , ta aadhdhida eratettaaninne taayyo de7iya akeekan taani hagaa oottaas . taani kawotettatu giddon de7iya zawata shoddaas; eta biittatun de7iya asaa aquwaa bonqqaas; korima booraadan qaycada , kawotaa araatatun uttidaageeta ubbaa duge wottaas .
asi kafo keettan kushiyaa yeddiyoogaadan , taani kawotettaa duretettaa bolli ta kushiyaa yeddaas . qassi dogettidi attida phuuphulleta shiishshiyoogaadan , taani biitta ubbaa shiishshaas . paallanawu ba qefiyaa baqqiyaabi , woy haasayanawu ba doona pogiyaabi , woykko qassi waassiyaabi issoynne baawa &quot; yaagiis .
tumu kalttay banan qanxxiya bitaniyaappe , &quot; taani aadhdhays &quot; gaanawu danddayiiyye ? woykko magaazee bana goochchiya bitaniyaappe , &quot; taani darays &quot; giiyye ? xam77ay bana oyqqiya asa denttenna; cugoy asa denttenna .
hegaa gishshawu , goday , ubbaappe wolqqaama goday , a mino tooranchchatu bolli laafettiya harggiyaa yeddana; a bonchchuwaappe garssaara mishoy eexxiya tamaadan eexxi kiyana .
israa7eela poo7oy tama gidana; israa7eela geeshshaykka laco gidana; yaatidi a agunttaanne a kinddiichchuwaa issi gallassi xuuggananne maana .
goday ba woraa mittaa bonchchuwaanne ba aradda gadiyaa bonchchuwaa xayssana; simmi hegee harggiya asi siliyoogaadan silana .
a woran attana mittati keehi guutta gidiyo gishshawu , issi guutta na7ikka qoodidi wurssana .
he gallassan israa7eelappenne yihudaappe attidaageeti banttana shocidaageetun zemppokkona; shin eti tumuppe godan , israa7eela geeshshan zemppana .
atettay , yihudaa asaa atettay wolqqaama xoossaakko simmana .
nenoo israa7eelaa , ne asay abbaa matan de7iya shafiyaa keena gidikkokka , etappe amaridaageetu xalaalay simmana . xillotettay kumi palahido bashshay awaajettiis .
ee , goday , ubbaappe wolqqaama goday sa7aa ubbaa bollan ehaanawu qachchido bashshaa ehaana .
hegaa gishshawu , goday , ubbaappe wolqqaama goday hagaadan yaagees; &quot; xiyoone kataman de7iya ta asatoo , gibxxeti oottidoogaadan , asooreti inttena xam77an shociyo wodenne bantta gatimaa intte bolli denttiyo wode yayyoppite .
qii guutta wodiyaappe guyyiyan , taani inttena hanqqettiyoogaa aggana; hegaappe guyyiyan , ta hanqqoy eta xayssanawu baana &quot; yaagees .
ubbaappe wolqqaama goday oreeba giyo shuchchaa achchan midiyaamata shocidoogaadan , eta bolli lissuwaa denttana . i gibxxen oottidoogaadan , ba gatimaa abbaa bolli denttana .
he gallassi , a toohoy intte hashiyaappe wodhdhana; a qambbaraykka intte morggiyaappe kichchana . intte orddido gishshawu , qambbaray meqqana .
morkkiyaa wotaaddarati aaya katamaa gelidosona; migiroona giyo sohuwaarakka kanttidosona; bantta ola miishshaakka mikimaasa kataman wottidosona .
eti deriyaa kanttiyoosaara pinnidi , gebaa7a kataman aqidosona . raama kataman de7iya asay ubbay kokkoriis; kawuwaa saa7oola kataman gib77an de7iya asaykka baqatiis .
galliima asawu , waasuwaa xulluusite ! laysha asawu , ezggite ! anatoota kataman de7iya asawu , oychchiyoogaa odite !
maadimeena giyo katamaa asay baqatiis; gebiima asaykka ba shemppuwawu qosettiis .
hachchi morkkiyaa wotaaddarati nooba kataman de7oosona; yan eti bantta kushiyaa qaattiiddi , xiyoone deriyaa , yerusalaame katamaa baabisoosona .
be7ite , goday , ubbaappe wolqqaama goday tasheta gita wolqqan qanxxana; aduqqida mittatikka qanxxettana; qassi bonchchettidaageetikka kawuyyana .
goday sikkida woraa kalttan qanxxana; liibaanoosikka wolqqaamaa sinttan kunddana .
daawita aawaa isseya zaree mittaa durumaa mala gidana; durumay aaciyoogaadan , daawita zaretu giddoppe maray issi kawoy kiyana .
godaa ayyaanay , aadhdhida eratettaanne akeekaa ayyaanay , zoriyaanne wolqqaa ayyaanay , eratettaanne godaayyo yayyiyo ayyaanay a bolli shemppana .
godaayyo yayyiyoogan i ufayttees; ba ayfee be7idoban coo pirddenna; woykko ba hayttay siyidoban coo kuuyenna .
shin hiyyeesatuyyo i xilluwan pirddana; sa7an de7iya metootanchchatu yohuwaakka i suuretettan kuuyana . i ba inxxarssaa gatiman sa7aa shocana; ba doonaa shemppuwan iitata worana .
xillotettay a xeessawu dancco gidana; ammanettiyoogeekka a miyyiyawu qabatto gidana .
wanggireelloy dorssa maraara issippe de7ana; maaheekka deeshsha maraara issippe zin77ana; miizzaa maraara , gaammuwaa maraaranne daddaruwaara issippe heemettana; guutta na7i eta heemmana .
miizziyaanne beeriyaa geetettiya do7ay issippe maana; eta maratikka issippe zin77ana; gaammoy booraadan utulaa maana .
xammiya na7i shooshshaa ollan kaa7ana; xanttaa duuxxida na7i woriya shooshshaa ollan ba kushiyaa yeddana .
ta geeshsha deriyan ooninne qohettenna , woykko bayenna; ayssi giikko , abbay haattan kumiyoogaadan , sa7ay godaa eriyoogan kumana .
he gallassi isseya zaree asaayyo malaata gididi eqqana; eqqin kawotetta ubbay a koyana; i de7iyo sohoykka bonchchettana .
he gallassi goday ba asaa atettaa asooreppe , gibxxeppe , patiroosappe , toophphiyaappe , elaamappe , baabilooneppe , hamaatappenne abbaa doonan de7iya biittatuppe naa77anttuwaakka zaaridi ekkanawu ba kushiyaa yeddana .
kawotettatussi malaataa i xoqqu oottidi denttana; israa7eelappe laalettidaageeta issippe gattana; yihudaappe piskki giidaageetakka sa7aa oyddu zooziyaappe i shiishshana .
hegaappe guyyiyan , efireema qanaatee appe shaahettana; qassi yihudaa wayssiyaageetikka xoqoletti xayana . efireemi yihudaa qanaatenna; yihudaykka efireema wayssenna .
eti arggo baggan de7iya pilisxxeema biittaa bolli paallidi wodhdhana; arshsho baggan de7iya asaakka eti issippe bonqqana . eti eedooma bollinne moo7aaba bolli bantta kushiyaa wottana; amoonatikka etawu azazettana .
goday gibxxe miyyiyan de7iya zo7o abbaa muleera melissana; ba laxiya carkkuwaara ba kushiyaa efiraaxiisa shaafaa bolli wuxaawuxana . yaatidi asay mela sohuwaara pinnana mala , laappun qeeri shaafa kessidi shocana .
israa7eela asay gibxxe biittaappe kiyiyo wode ogee de7idoogaadan , a asaappe attida atettatussi asoore biittaappe kiyiyo ogee de7ana .
he wode intte hagaadan yaagana; &quot; abeet godawu , neeni tana hanqqettadasa; hanqquwaappekka simmadasa; yaatada tana minttettadasa . hegaa gishshawu , taani nena galatays .
&quot; be7ite , xoossay ta atotettaa; taani an ammanettada , yayyikke . ayssi giikko , goday xoossay taayyo wolqqanne yetta . i ta atotettaa gidiis &quot; yaagana .
ashshiya pulttotuppe haattaa intte ufayssan duuqqana .
he gallassi qassi intte hagaadan yaagana; &quot; godaa galatite ! a sunttaakka xeesite . a oosota kawotettatu ubbaa giddon erissite . a sunttay xoqqu xoqqu giidoogaa awaajjite .
goday gita oosuwaa oottido gishshawu , ayyo yexxite . hagee sa7a ubban eretto .
israa7eela geeshshay intte giddon xoqqu xoqqu giido gishshawu , inttenoo , xiyoonen de7iyaageetoo , hombbocite ! ufayssawu yexxite ! &quot; yaagana .
amoxa na7aa isiyaasayyo goday baabiloonebaa qonccissin be7idoogee hagaa .
mela deriyaa bolli banddiraa essite; essidi , intte qaalaa xoqqu oottidi , etayyo waassite; eti halaqatu penggiyaara gelana mala , wuttite .
taani hanqqettidoogeeta qaxxayana mala , ta geeshshata azazaas; taani xooniyoogan ufayttiya ta wolqqaama tooranchchatakka xeesaas .
cora asay wocamiyoogaadan , deriyaa huuphiyan wocamiyo wocamaa siyite ! qassi kawotettati issippe shiiqidi shabbirettiyo wocamaa siyite ! ubbaappe wolqqaama goday tooranchchata olawu salppissees .
godaynne i ba hanqquwaa polissanawu go7ettiyo miishshati biitta ubbaa xayssanawu , haaho biittaappe , salotu gaxaappe yoosona .
godaa gallassay matido gishshawu yeekkite ! he gallassay ubbaappe wolqqaama xoossaa matappe bashshadan yaana .
hegaa gishshawu , kushe ubbay hilssi gaana; asa ubbaa wozanaykka seerana .
eti dagammana; miixaynne sahoy eta oyqqana . maareti oyqqido maccaaseedan , eti miixattana . eti dagammidi , issoy issuwaa xeellana; eta som77oykka yeellatana .
be7ite; meqettaa iitidi , yiilluwaaninne suulo hanqquwan biittaa baysa kessanawunne an de7iya nagaranchchata xayssanawu , godaa gallassay yees .
saluwaa xoolinttetinne xoolinttetu citati bantta poo7uwaa immennan ixxana; awa ayfee mokkiiddi xumana; aginaykka poo7ennan aggana .
goday hagaadan yaagees , &quot; taani ha sa7aa a iitatettaa gishshawu , iitatakka eta nagaraa gishshawu qaxxayana . taani otoranchchatu otoruwaa shaarana; meqettaa iitatu otoruwaakka kawushshana .
he bashsha ubbaappe attidaageeti walahi baynna worqqaappekka aadhdhidi be7anawu al77ana; asa na7ay ofiira walahi baynna worqqaappekka aadhdhidi be7anawu al77ana .
hegaa gishshawu , ubbaappe wolqqaama godaa hanqquwan , a hanqquwaa suuluwaa gallassi taani salota kokkorssana; sa7aykka ba de7iyoosaappe qaaxxana &quot; yaagees .
shankkaappe baqatiya gaaraadan , woykko heemmiya asi baynna dorssaa wudiyaadan , asi ubbi ba asaakko asaakko simmana; ubbaykka ba biitti baqatana .
beettiday ooninne cadettana; oyqettiday ooninne bisuwan hayqqana .
eta guutta naati eta sinttan busakettana; eta keettatikka bonqqettana; eta maccaasatuurakka wolqqan hara attumaasati gayttana .
be7ite , biraa koyenna , worqqankka ufayttenna meedoona biittaa asata taani eta bollan denttana .
eta wonddafeti wodallata woroosona; qiiba naatakka yeddi maarokkona; eta ayfee purggiya naatuyyookka qarettenna .
kawotettatussi bonchcho , qassi baabiloone asaassikka alleeqonne ayyo gidida baabiloone biittaa goday sadoomadaaninne gamooradan aatti yeggana .
he biittan mulekka asi uttenna; woykko yeletaappe yeletaa gakkanaassikka yan asi de7enna; araba asikka yan ba dunkkaaniyaa tolenna; dorssaa wudiyaa heemmiyaageetikka yan bantta wudiyaa allaxxissokkona .
shin yan bazzo do7ati allaxxana . worakanati eta keettaa kumana; guttoti hegan de7ana; bazzo deeshshati hegan guppana .
eta qatotun godaree waassana; eta yallisa kawo keettatunkka worakanay boccana . a wodee matattiis; gallassaykka gam77enna .
goday israa7eela asawu qarettana; israa7eelakka zaarettidi doorana . eta eta buzo biittan wottana; betetikka etaara gayttidi , israa7eela asaara issippe de7ana .
daro kawotettay israa7eela asaa ekkidi , eta sohuwaa ehaana; ehin israa7eela asay kawotettata maccanne attuma ashkkaradan , godaa biittan haarana . eti banttana omooddidaageeta omooddana; banttana huqqunnidaageetakka haarana .
goday inttena intte tuggaappe , metuwaappenne intte haarettido iita aylletettaappe shemppissido gallassi ,
intte baabiloone kawuwaa bolli hagaadan yaagidi qilliiccana; &quot; huqqunniyaagee waani aggidee; a hanqquwaa suuloykka waani attidee !
kawotettata qareti baynna naaquwaa naaqqida iitatu gatimaanne haariyaageetu xam77aa goday menttiis .
eti asaa wurssetti baynna hanqquwan shocidosona .
biitta ubbay etappe shemppidi , woppan de7ees; asaykka yettaa yexxees .
haray attin , zigatikka liibaanoosa xiiddatikka , kawuwaa kunddettan ufayttidi , neeni kawuyyada wodhdhaychchaappe sinttan , nuna qanxxanawu yiyaabi baawa yaagoosona .
&quot; neeni yiyo wode , si7oolee nena mokkanawu hirkkin giigiis; i kase biittaa kaalettida asatu moytilleta nena sarotanaadan denttettees; qassi kase kawotettatussi kawo gidida ubbatakka eta araataappe dentti essees .
eti ubbaykka hagaadan yaagana; hekko neenikka nunadan , wolqqa xayadasa; neenikka nu mala gidadasa !
kase diittaa diixxiiddi sabbiyo ne bonchchoy si7ooliyan duge geliis . duuchchati neeni zin77iyo hiixa; guxunetikka neeni maayiyo afala gidana yaagana .
&quot; nenoo wonttaa na7awu , bakkaaliyawu , saluwaappe waana kunddadii ! nenoo kawotettaa kawushshidaagoo , waana qanxxettada sa7an wodhdhadii !
neeni ne wozanan , taani saluwaa kiyana; ta kawotettaa araataakka xoossaa xoolinttetuppe bollaara xoqqan wottana; huuphessa bagga gaxan , yaa7ay shiiqiyo deriyaa huuphiyan uttana .
shaarati de7iyo xoqqaappekka bollawu pude aadhdhana; taani tana ubbaappe xoqqiya xoossaa mala oottana yaagadasa .
shin neeni si7ooliyan , hirkki ciimma ollan duge yegettadasa .
&quot; nena be7iyaageeti , biittaa qaattidaagee , kawotettata kokkorssidaagee ,
sa7aa bazzo kessidaagee , sa7an de7iya katamatakka aatti yeggidaagee , ba qasho asatakka soo yeddennan diggida bitanee hagee ? yaagidi tishshi ootti akeekidi xeellana .
&quot; kawotettatu kawoti ubbay ba duufuwan duufuwan bonchchuwan zin77ana .
shin neeni ixettida tashedan , ne duufuwaappe gaxi olettadasa; ne ahay bisuwan cadetti hayqqida ahan , qassi ollan de7iya shuchchatukko duge wodhdhiyaageetu ahan kamettiis . neeni tohuwan yerettida aha mala gidadasa .
neeni mooguwaakka etaara issippe moogettakka; ayssi giikko , neeni ne biittaa bashshadasa; ne asaakka woradasa . iitaa oottiyaageetu sunttay naa77antto mulekka xeesettoppo .
eta aawatu nagaraa gishshawu , naata woranawu giigissite; hegee xayikko eti denddidi , biittaa laattana; sa7aa ubbaakka katama xalla oottana &quot; yaagana .
ubbaappe wolqqaama goday hagaadan yaagees; &quot; taani eta bollan denddana; denddada eta sunttaa , eta atettaa , eta zerettaanne eta yeletaa baabilooneppe xayssana .
taani baabiloone guttoy de7iyoosanne haatti eelliyoosa oottana; bashshaa puxan taani a pittana . taani ubbaappe wolqqaama goday hagaa odays &quot; yaagees .
ubbaappe wolqqaama goday hagaadan yaagidi caaqqiis; &quot; taani halchchidoogaadan hanana; taani qoppidoogaadankka polettana .
taani asoore biittaa bitaniyaa ta biittan mentterettana; ta deretu huuphiyan taani a yedhdhana; a qambbaray eta bollaappe , a toohoykka eta hashiyaappe kichchana &quot; yaagiis .
sa7awu muliyawu qofettida qofay hagaa; kawotettatu ubbaa bollan micettida kusheekka hagaa .
ubbaappe wolqqaama goday hagaa qoppido gishshawu , a ooni digganawu danddayii ? a kusheekka micettiis; hegaa ooni guyye zaaranawu danddayii ?
kawoy akaazi hayqqido laytti odettida qaalay hagaadan yaagiyaagaa;
&quot; inttenoo pilisxxeema asatoo ubbatikka , inttena shocida xam77ay meqqido gishshawu ufayttoppite; ayssi giikko , he shooshshaa zariyaappe hasoy kiyana; a zerettaykka qassi paalliya shooshshaa gidana .
hiyyeesatu bayra naati qumaa maana; metootanchchati woppu giidi zin77ana . shin taani ne zariyaa koshan wurssana; qassi neeppe attidaageetakka worana .
&quot; nenoo penggiyawu , yeekka ! nenoo katamawu , waassa ! inttenoo pilisxxeema asawu ubbawu , intte ubbaykka hirggan maashite ! ayssi giikko , huuphessa baggappe cuway kiyidi yees; he citaappe duuxxidi guyye attiyaabi baawa .
kawotettay kiittidoogeetussi woygidi zaaranee ? goday xiyoone keexxiis; keexxin qohettida a asay i giddon qosetti attiyoosaa demmiis yaagana &quot; yaagiya qaalay odettiis .
moo7aaba biittaabaa goday odido qaalay hagaa: moo7aaban de7iya eera giyo katamay issi qammi qolettidi xayiis; qassi moo7aaban de7iya qiira giyo katamaykka issi qammi qolettidi xayiis .
diboona katamaa asay bantta eeqa keettan yeekkanawu xoqqa sohuwaa kiyidosona . moo7aaba biittaa asay nabonne medaaba giyo katamatussi hegaadan yeekkees . huuphe ubbay bo77atiichchiis; buuchcha ubbaykka meedettiichchiis .
ogee de7iyoosan ubban eti waaruwaa maayidosona; keettaa bollan dembbayi keexxosaaninne dabaaba bolla ubban eti yeekkoosonanne afuttaa holssayoosona .
haseboona katamaa asaynne el77aale katamaa asay waassoosona; eta waasuwaa cenggurssaykka yahaaxa giyoosaa gakkanaashin siyettees . hegaa gishshawu , olawu gixxida moo7aaba wotaaddarati bantta cenggurssaa xoqqissidi waassidosona; eta shemppoykka eta garssan kokkoriis .
taani moo7aabassi wozanaappe yeekkaas; an de7iya asay xoo7aaronne egilaati-shaliishiyaa giyo katamatawu baqatiis . eti luhiita ogiyan yeekkiiddi boosona; baggati qassi horonayma biyo ogiyan , bantta bashshaa gishshawu , waasuwaa xulluusoosona .
nimiriima haattati to7idosona; maatay meliis; aacaykka shulliis; irxxabay ubbaykka xayiis .
hegaa gishshawu , eti bantta shiishshido aquwaanne minjjaa tookki ekkidi , ahaayaa giyo mittay de7iyo wombbaappe hefintti efoosona .
moo7aaba yuushoy ubbay waaso xalla gidiis; eta waasoy egilaymanne bi7eeri-eliima gakkanaashin siyettees .
diboona katamaa haattati suutta xalla gididosona; gidikkonne , taani diboona katamaa bolli hegaappekka dariyaabaa ehaana . moo7aabappe kessi ekkidi yiyaageetu bollinne he biittan paxa attidi de7iyaageetu bolli gaammuwaa yeddada wurssana .
moo7aaba asay bazzo biyo ogiyan de7iya selaa7a katamaappe yelaga dorssa orggeta yerusalaamen de7iya biittaa haariyaagaayyo yeddite .
moo7aaba maccaasay bantta de7iyo keettaappe gaxan laalettida kafotudan , arnnoona shaafaa lanqqiyan laalettana .
moo7aaba asay yihudaa asaa hagaadan yaagana; &quot; nuna zorite; suure pirddite; seeta gallassan intte kuwaa qammaadan kuwayite . yedetettidaageeta qosite; baqati yiidaageetakka aatti immoppite .
moo7aabappe yedetettidaageeti intte giddon de7ona; eta xayssiyaageetuppe eti qosetti attiyo soho gidite . eta huqqunniyaageeti wuridosona; bashshay attiis; eta tuggayiyaageetikka biittaappe xayidosona .
hegaappe guyyiyan , issi kawotaa araatay aggenna siiquwan eqqana; he araatan , daawita dunkkaaniyan issi ammanettiya daannay uttana . i suuretettaa koyana; xillotettaa oottanawukka eesotana &quot; yaagana .
yihudaa asay hagaadan yaagana; &quot; moo7aaba biittaa asay ay keenaa otorettiyaakko , nu eta otoruwaabaa siyida; eta ayyuwaanne eta cashshaakka siyida; shin eta otoroy hada &quot; yaagana .
hegaa gishshawu , moo7aabi yeekko; asi ubbikka moo7aabassi yeekko; qiirihereesa kataman intte de7iyo wode miido lo77o qumaa hassayidikka yeekkite .
haseboona shooqatinne siibima woyniyaa tokkiyo sohoti xayidosona; etawu tashee yaa7izeera gakkidi , bazzuwawu zaa7ido doorettida woyneta kawotettatu halaqati yererettidi xayssidosona; eta aacaykka zaa7idi , abbaa pinniis .
taani yaa7izeera katamawu yeekkiyoogaadan , siibima katamaa woynetussikka yeekkays . haseboonanne el77aale katamatoo , taani ta afuttan inttena looxigissays . ayssi giikko , intte mittaa ayfiyaanne intte bootida kattaa bollan olaa waasoy denddiichchiis .
kattaa ayfiyan kumida shooqaappe ufayssaynne hashshu guussay ekettiichchiis . woyniyaa tokkiyo sohuwankka mazamuree yexettenna . ufayssan woyniyaa teeraa gum77iyo sohuwan gum77iyaabi baawa . taani gum77iyaageeti ililiyo ililssaakka xayssaas .
hegaa gishshawu , ta wozanay moo7aabassi , ta garssa asatettaykka qiirihereesassi diittaadan waassees .
moo7aabi ba xoqqa sohuwaa biikkonne , coo bana daafurssees; qassi i ba eeqa keettaa woossanawu biikkonne , hegee a aynne maaddenna .
goday kasetidi , moo7aababaa yootido qaalay hegaa .
shin ha77i goday hagaadan yaagees; &quot; konttiraate oosanchchaa layttaa qoodaadan , moo7aaba bonchchoynne a coratettay heezzu layttatu giddon wurana; an attiya asatikka amaridaageetanne wolqqi baynnaageeta gidana &quot; yaagees .
damasqqo katamaabaa goday hagaadan yaagees; &quot; be7ite , hagaappe sinttanawu damasqqoy katama gidiyoogee attana; i burcce doore gidana .
sooriyaa biittaa katamati asi de7enna bazzo gidana; hegan mehiyaa wudee allaxxana; eta yashissiyaabikka de7enna .
efireemappe qatoti , damasqqoppekka kawotettati xayana; sooriyaa asaappe attidaageeti israa7eela asaa bonchchuwaa mala gidana . taani , ubbaappe wolqqaama goday hagaa odays &quot; yaagees .
goday hagaadan yaagees; &quot; he gallassi israa7eela bonchchoy qaarettana; a modhdhoykka shoorana .
israa7eeli cakkiyaagee equwan de7iya kattaa shiishshi oyqqidi , maqa zawaappe qanxxi qanxxi cakkiyoogaa mala gidana; woykko rafayma wombban kattaa cakkidi , pushalido soho mala gidana .
wogaraa qaatti simmin , xeeran naa77u woykko heezzu poshilo ayfeti attiyoogaadan , woykko daashshaa giddon oyddu woykko ichchashu ayfeti attiyoogaadan , israa7eelappe poshiloti attana &quot; yaagiis . hegaa goday , israa7eela xoossay haasayiis .
he gallassi asay banttana medhdhidaagaakko xeellana; bantta ayfiyaakka israa7eela geeshshaakko zaarana .
eti bantta kushiyan giigissido yarshshiyoosaa xeellokkona; asheero giyo eeqee misiliyaa gidinkka , ixaanaa cuwayiyoosaa gidinkka , eti bantta biradhdhiyan medhdhidoban ammanettiyoogaa aggana .
he gallassi israa7eela asaa gaasuwan hiiwetanne amooreta katamati laalettidoogaadan , eta mino katamati laalettana; he katamati baysa gidana .
ayssi giikko , intte inttena ashshiyaagaa , xoossaa dogideta; intte baqati attiyo wogga zaallaakka hassayibeekketa . hegaa gishshawu , neeni lo77o mittata tokkikkokka , kare biittaappe yiida lo77o ataakilttiyaa tokkikkokka ,
ne tokkido gallassi eta dichchiyaakkokka , qassi ne zerido maallado neeni eta ciyyissiyaakkokka , ne azzanuwaanne ne paxanawu danddayenna sahuwaa gallassi he cahawu gakkida kattay baqati xayana .
be7a , daro asay guummees; eti abbaa beetaadan guummoosona . qassi kawotettati waassoosona; eti wolqqaama haattaadan waassoosona . etawu aayye7ana .
kawotettati daro haattatu gunttaadan guummoosona; shin goday eta seerana; seerin eti deriyaa huuphiyan de7iya suullay carkkuwan denddiyoogaadaaninne gotee denttiyo baanaadan , yedetettidi , haahosaa baqatana .
sa7ay qammiyo wode , eti shabbirettana; sa7ay wonttanaappe kasetidi , eti xayiichchana; nubaa wolqqan ekkiyaageetu qaadaynne nuna bonqqiyaageetu saamay hagaa .
toophphiyaa shaafatuppe hefintta baggaara de7iya markkabiyaa qefeti giirettiyo biittaassi aayye7ana !
he biittay kiitettiya asata nayle shaafaa bollaara kiittees; qassi shombboquwaa woliwoluwan wottidi , haattatu bollaarakka kiittees . inttenoo , eesotiya kiitettiyaageetoo , issi adussanne liiqo asaakko biite; matay haahoy yayyiyo asaakko , wolqqaamanne xooniya kawotetta gidiya , shaafay eta biittaa gidduwan shaakkidi goggiyo biittaa asaakko biite .
inttenoo , sa7an de7iya ubbatoo , inttenoo , biittan de7iyaageetoo , deretu bollan malaatay eqqiyo wode , intte be7ana; qassi malkkataykka punettiyo wode , intte siyana .
ayssi giikko , goday taayyo hagaadan yaagiis; &quot; sa7ay seetiyo wode kiyiya wolqqaama mishuwaadan , qassi kattaa cakkiyo aginan hombbiya qamman xaazatiya xaazaadan , taani co77u gaada , ta de7iyo sohuwaappe duge xeellana &quot; yaagiis .
kattaa cakkiyo wodiyaappe kase , ciishshay qoletti simmin , woyniyaa ayfee teeriyo wode , i xunqqiyo baacan a xeeraa xunqqirggana; daayiya maraa daashshaakka i diggirggana .
eti ubbaykka deriyaa huuphiyan de7iya , miyoobaa wochchiya kafotussinne sa7aa do7atussi attana; miyoobaa wochchiya kafoti balgguwaa , sa7aa do7ati boniyaa eta miiddi shaaccana .
he wode adussanne liiqo asaappe , matay haahoy yayyiyo asaappe , wolqqaamanne xooniya kawotettaappe , qassi shaafay eta biittaa gidduwan shaakkidi goggiyo biittaa asaappe , ubbaappe wolqqaama godaassi imotay xiyoone deriyaa , a sunttay de7iyo sohuwaa yaana .
gibxxe biittaabaa goday hagaadan yaagees; &quot; be7ite , goday eesotiya shaaraa toggidi , gibxxe yees . gibxxe eeqati a sinttan kokkorana; gibxxe asaa wozanaykka eta giddon seerana &quot; yaagees .
ubbaappe wolqqaama goday hagaadan yaagees; &quot; taani gibxxe biittaa asaa gibxxe asa bolli denttana; eti bantta giddon ishay ishaara , shooroy shooruwaara , katamay katamaara , kawotettay kawotettaara olettana .
gibxxe asaa ayyaanay gagettana; taani eta halchchuwaa hada oottana . eti eeqatanne moytilliyaa haasayissiya asata , kaayiyaageetanne shareechchota zoretaa bessana .
qassi taani gibxxe biittaa asaa issi meqetti baynna godaa kushiyan aattada immana; immin issi meqetti baynna kawoy eta haarana &quot; yaagees .
nayle shaafaa haattay melana; shaafaykka leelan leelan meli aggana .
zaaro haattati xinqqana; gibxxe pulttoti guuxxananne to77ana . shombboqotinne ceeccati shullana;
nayle shaafaa lanqqen de7iya sohoti , abbaa shoobbati ubbay booddilana . nayle shaafaa lanqqen zeridobay ubbay melana , laalettananne xayana .
moliyaa oyqqiyaageeti kayyottana . nayle shaafan piriyaa yeggiya ubbati yeekkana; haattan gitiyaa yeggiyaageetikka doccana .
paatettida talbbaappe liinuwaa oottiyaageeti , qassi bootta puuttuwaa maayuwaa daddiya shimaynnetikka yeellatana .
shimaynnetinne keraa oottiya ubbatikka azzanana .
xo7aane katamaa haariyaageeti mulekka eeyya; aadhdhida eranchcha giyo gibxxe kawuwaa zoriyaageetu zoreekka damma . yaatin , intte gibxxe kawuwaayyo , &quot; nuuni aadhdhida eranchchatu naata; nuuni beni kawotu naata &quot; gaanawu waanidi danddayeetii ?
ne aadhdhida eranchcha asati yaatin ha77i awan de7iyoonaa ? ubbaappe wolqqaama goday gibxxe bolli oottanawu halchchidobaa ane eti neeyyo odonanne nena erissona .
xo7aane katamaa haariyaageeti eeyyidosona; memppisa katamaa haariyaageetikka cimettidosona . gibxxe asaa zariyaa giddoppe asaa kaalettiyaageeta giidi wottidoogeeti gibxxe balettidosona .
goday eta giddon geella ayyaanaa walakkiis; yaatin , eti mattottida asi ba cooshshan ganddigaariyoogaadan , gibxxee ba ooso ubban ganddigaaranaadan oottidosona .
gibxxessi a huuphee woykko a goynay , a zambbaa tashee , woykko a shombboqoy oottanabi aybinne baawa .
he gallassi gibxxe biittaa asay maccaasa mala gidana . qassi ubbaappe wolqqaama goday eta bollan wuxaawuxiyo a kushiyaa be7idi , eti yashshan kokkorana .
yihudaa biittay gibxxe biittaa asaa yashshiyaagaa gidana; ubbaappe wolqqaama goday eta bollan oottanawu qoppido qofaa gishshawu , yihudaabaa siyiya ubbay yayyana .
he gallassi gibxxe biittan de7iya ichchashu katamati kanaane qaalan haasayiyaageetanne ubbaappe wolqqaama godaassi ammanettanawu caaqqiyaageeta gidana . he katamatuppe issoy , &quot; awaa katamaa &quot; geetettidi xeesettana .
he gallassi gibxxe biittaayyo gidduwan , godaayyo yarshshiyoosay giigana; qassi gibxxe biittaa zawankka godaayyo tuussay eqqana .
hegee ubbaappe wolqqaama godaayyo gibxxe biittan malaatanne markka gidana; eti banttana huqqunniyaageetuppe denddidaagan godaakko waassiyo wode , i etawu ashshiyaagaa kiittana; kiittidi eta ashshana .
he wode goday gibxxe biittan erettidaagaa gidana; gibxxe asaykka he gallassi godaa erananne yarshshuwaanne xuuggiyo yarshshuwaa ekki yiidi , ayyo goynnana . eti godaassi shiiqqananne bantta shiiquwaakka gattana .
goday gibxxe shocana; shocananne pattana . etikka godaakko simmana; ikka eta watiwatuwaa siyidi , eta pattana .
he gallassi gibxxeppe asoore gakkanawu aaho oge kiyana; asoore asay gibxxe , gibxxe asaykka asoore simerettana; qassi gibxxe asay asoore asaara issippe goynnana .
he gallassi israa7eeli gibxxeeranne asooreera heezzantto biitta gididi , sa7aa giddon anjjo gidana .
ubbaappe wolqqaama goday eta hagaadan yaagidi anjjana; &quot; ta asawu gibxxee , ta kushee medhdhido asooreenne taani doorido israa7eelaa anjjettidaageeta gidite &quot; yaagana .
asoore biittaa kawoy sarggooni kiittido ola gadaaway yiidi , ashddooda giyo pilisxxeema katamaa olidi oyqqido laytti ,
he wode goday amoxa na7aa isiyaasa hagaadan yaagiis; &quot; ba; baada ne shayaappe waaruwaa qaara; ne tohuwaappekka ne caammaa kessa &quot; yaagiis; yaagin isiyaasi goday giidoogaadan hanidi , kallo xiirenne mela tohuwan hemettiis .
goday hagaadan yaagiis; &quot; ta ashkkaray isiyaasi gibxxenne toophphiyaa bollan gakkiyaabawu malaata gidana mala , heezzu layttaa kallo xiirenne mela tohuwan hemettiis .
hegaadan asoore kawoy , gibxxeppe omoodettidaageetanne toophphiyaappe betidi kiyidaageeta kallo xiirenne mela tohuwaara , dulleekka kallo de7ishin laaggidi , gibxxe yeellawu efaana .
toophphiyan ammanettiyaageetinne gibxxen ceeqettiyaageeti yayyidi yeellatana .
abbaa lanqqiyan de7iya asay he gallassi hagaadan yaagana; be7ite , nuuni asoore kawuwaappe attanawu maaddoosona giidi nu ufayssaa wottidonne etakko baqatido asaa bolli hagee gakkiis; yaatin , nuuni waanidi kessi ekkanawu danddayiyoonii ? yaagana &quot; yaagiis .
abbaa lanqqen de7iya bazzuwawu odettida godaa qaalay hagaa . tohossa baggappe gotiyaa carkkoy suraggiiddi yiyoogaadan , bashshay bazzoppe , hanttaara biittaappe yees .
issi yashshiya ajjuutay taayyo qoncciis . bonqqiyaagee bonqqees; xayssiyaageekka xayssees; elaama biittawu , woraajja ! meedoona biittawu , katamaa doodda ! baabiloone gaasotan gakkida ooliyaa taani gidissana .
hegaa gishshawu , ta xeessay saho xalaala gidiis; maccaasaa maaretay oyqqiyoogaadan , tana un77oy oyqqiis; taani siyiyoogaappe denddidaagan hokkaas; taani be7idoogaappe denddidaagan dagammaas .
tana yiicoyees; tana yashshay kokkorssees; taani amottido omarssay taayyo kokkorssawu laamettiis .
taani be7ido ajjuutan eti gibiraa giigissidosona; minxxaafiyaakka hiixxidosona; yaatidi moosonanne uyoosona . yaatishin , &quot; inttenoo halaqatoo , denddite ! denddidi intte gonddalleta quccite ! &quot; yaagiya azazoy yiis .
goday tana hagaadan yaagiis; &quot; ba; baada xomoosiya asa wotta; wottin i ba be7iyoobaa yooto .
gammaama mehiyaa toggiyaageeta , naa77aa naa77aa gididi biya paraasata , hareta toggiyaageetanne gaameelata toggiyaageeta be7iyo wode , loyttidi xeello; daro loyttidi xeello &quot; yaagiis .
hegaappe guyyiyan , wochchidaagee hagaadan yaagidi waassiis; &quot; godawu , taani wochchiyoosan gallassi gallassi paci baynnan eqqaas; ta santtariyyankka qammaa muliyaa tolettaas .
be7ite , gammaama mehiyaa toggiya paraasati naa77a naa77a gididi yoosona &quot; yaagiis . i qassikka hagaadan yaagiis; &quot; baabiloonee kunddiis; a xoossatu misiletikka kunddidosona . eti ubbaykka sa7an duge kunddidi gaacettidosona &quot; yaagidi waassiis .
inttenoo , ta awudiyan qoxettida ta asatoo , ubbaappe wolqqaama godaappe , israa7eela xoossaappe siyidobaa taani intteyyo erissays .
eedooma biittaabaa goday hagaadan yaagiis; &quot; issi bitanee eedooma baggaara tana xeesidi , laa wochchiyaagoo , sa7ay wonttanawu woqqay attidee ? laa wochchiyaagoo , sa7ay wonttanawu woqqay attidee ? yaagees .
wochchiyaagee zaaridi , sa7ay wonttana hanees; wonttidikka qassi qammana; intte oychchanawu koyikko , simmidikka yiidi oychchite yaagees &quot; yaagiis .
araba giyo biittaabaa goday hagaadan yaagees; &quot; inttenoo dadaana zal77anchchatoo , intte intte caaniyo gaameelatuurakka araba biittaa bazzuwan aqana .
inttenoo , teema giyo biittan de7iya asatoo , saamettidaageetussi haattaa ehiite; betetuyyo miyoobaa immite .
ayssi giikko , eti bisuwaappe , shoohuwaappe shoddido bisuwaappe , dafido wonddafiyaappenne mino olaappe baqatidi yiidosona &quot; yaagees .
hegaappe guyyiyan , goday tana hagaadan yaagiis; &quot; konttiraate oosanchchaa wodiyaadan , mexi issi layttaa giddon qeedaare bonchchoy ubbay wurana .
qeedaare biittan de7iya wonddafiyan dukkiya wolqqaama olanchchatuppe guuttati attana; hegaa goday israa7eela xoossay odiis &quot; yaagiis .
ajjuutaa wombbaa giyo sohuwaabaa goday yootido qaalaa . inttena ubbaa keettaa bollan dembbayidi oottidosaa kessidabay aybee ?
nenoo waasoy , dirbbaynne wocamay kumido katamawu , ne giddon hayqqida asati bisuwan hayqqibookkona; woykko olankka hayqqibookkona .
intte halaqati ubbay issippe baqatidosona; eti wonddafee baynnan coo omoodettidosona; eti haahosaa baqatikkonne beettida ubbati ohettidosona .
hegaa gishshawu , taani hagaadan yaagaas; &quot; tana xeelloppite; ane taani afuxxada misho yeehuwaa yeekkays; xayida ta asaassi yeekkiya tana minttettana giidi daafuroppite &quot; yaagaas .
goday , ubbaappe wolqqaama goday ha gallassa ajjuutaa wombban dagama , yerettanne shabbirssa gallassa oottiis; qassi gimbbetikka kolettiyo gallassanne deretukkokka waassiyo gallassa .
elaami ba para gaaretuuranne para asatuura ba wonddafiyaa oyqqidi yiis; qiira biittaa wotaaddarati qassi bantta gonddalleta giigissidosona .
keehi lo77iya intte wombbati para gaaretun kumidosona; para asati yerusalaame katamaa penggiyaa sinttan eqqidosona .
i yihudaa qatota qaariis . he gallassi intte woraa keettan de7iya kawuwaa olaa miishshata xeellideta .
qassi intte daawita katamaa giddon kolettidasay daridoogaa be7ideta; be7idi ziqqa sohuwaa dalbbanttaa dagayideta .
yaatidi intte yerusalaamen de7iya keettata qoodideta; qoodidi gimbbiyaa minttanawu keettata qolideta .
kase gal77a dalbbanttan de7iya haattaa zaaridi , a minjjiyoosaa naa77u gimbbetuppe gidduwan giigissideta . shin intte hegaa medhdhidaagee xoossaa gidiyoogaa akeekibeekketa; woykko daro wodiyaappe kase hegaa halchchidaagaa yaynnibeekketa .
he gallassi goday , ubbaappe wolqqaama goday inttena yeekkanawunne zilaalanawu , intte huuphiyaa meedettanawunne waaruwaa maayanawu inttena xeesiis .
shin be7ite , intte ufaytteetanne poocu geeta; booraanne dorssaa shukkeeta; ashuwaa meeta; woyniyaa eessaakka uyeeta; &quot; nuuni wontto hayqqiyo gishshawu , ane moosinne uyoos &quot; yaageeta .
ubbaappe wolqqaama goday hagaa taayyo yootiis; i , &quot; intte hayqqana gakkanaassikka ha nagaray intteyyo atto geetettenna . taani goday , ubbaappe wolqqaama goday hagaa odays &quot; yaagiis .
goday , ubbaappe wolqqaama goday hagaadan yaagiis; &quot; ba; kawo keettan sunttettida alaafiyaa sheebinakko baada hagaadan yaaga;
hagan neeni ay oottay ? qassi neeni hagan neeyyo duufo bookkanawu , neeyyo hagan oonee de7iyay ? nenoo xoqqa sohuwan neeyyo duufuwaa massiyaagoo , qassi shuchchaa gomppan neeyyo de7iyo sohuwaa woociyaagoo ,
nenoo mino bitaniyawu , nena goday wolqqan wora zaaridi olana . nena i birxxotti oyqqidi ,
yuushshi yuushshi aattidi kuwaasedan , issi aaho biittan oliigana . nenoo ne godaa keettaassi yeella gidida bitaniyawu , neeni yan hayqqana; ne bonchcho para gaaretikka yan attana .
taani nena ne oosuwaappe kessana; ne daannatettaappekka nena shaarana yaaga .
&quot; he gallassi taani hilqqiyaa na7aa ta ashkkaraa eliyaaqiima xeesana .
xeesada ne maayuwaa a mayzzana; ne gixxiyoogankka a gixissana; ne sunttatettaakka ayyo aattada immana . i yerusalaamen de7iya asaassinne yihudaa asaassi aawa gidana .
taani daawita keettaa qulppiyaa a hashiyan wottana; i dooyana; dooyin ooninne gorddenna; qassi i gorddana; gorddinkka ooninne dooyenna .
taani a ammanttiya sohuwan xishedan xishana; i ba aawaa keettaassi bonchcho kawotaa araata gidana .
wanccaappe biidi , xoqqabaa gakkanaashin kocan kaqqidoogaadan , eti a aawaa keettaa bonchcho ubbaa , naata , naatu naatakka , a bolli wottana &quot; yaagiis .
ubbaappe wolqqaama goday hagaadan yaagees; &quot; he gallassi ammanettiya sohuwan xishido xishee kichchana; qanxxettananne kunddana . a bollan kaqqido tooho ubbay duuxxi wodhdhana &quot; yaagees . hagaa goday odiis .
xiiroosa katamawu odettida godaa qaalay hagaa . inttenoo tarsseesa markkabiyaa laaggiyaageetoo yeekkite ! ayssi giikko , xiiroosa katamay keetti woykko shemppiyoosi baynna baysa kiyiis; he odoy etawu qophphiroosa biittaappe yiis .
inttenoo , abbaa lanqqiyan de7iya asatoo , inttenoo sidoona katamaa zal77anchchatoo , co77u giite ! intte kiittiyo asati abbaa pinnidosona .
intte kawotettaassi geliyaagee nayle shaafaappe cakettida shihoora biittaa kattaa . intte kawotettatussi zal77iyaa zal77iyo soho .
nenoo sidoona katamawu , abbaa qatuwan , abbay , &quot; taani na7a yelabeykke; taani attuma na7akka macca na7akka dichchabeykke &quot; yaagidi haasayido gishshawu yeellata .
odoy gibxxe biittaa gakkiyo wode , eti xiiroosabaa siyidi mishettana .
inttenoo abbaa lanqqiyan de7iya asatoo , zilaalite; hefintti tarsseesa biitti pinnite .
beni wode keexettida , kare biittaa oyqqidi haaranawu a tohoy a haassi efiidonne , intte an ufayttiyo xiiroosa katamay hagaadan hanidee ?
kallachchaa goxissiya katamaa a zal77anchchati biittaa haariyaageeta gididonne a giddon bayzziyaageetinne laammiyaageeti biittaa bollan bonchchettidaageeta gidido xiiroosa katamaa bolli hagaa halchchiday oonee ?
otorettiyaageetu bonchcho ubbaa guuttanawu , qassi biittaa bollan bonchchettidaageeta ubbaa kawushshanawu , ubbaappe wolqqaama goday hagaa halchchiis .
inttenoo , tarsseesa biittaa asatoo , inttena teqqiyaabi baynna gishshawu , nayle shaafaadan , intte biittaa bollan kumidi goggite .
goday abbaa bollan ba kushiyaa micciis; i kawotettaakka qaattiis; kanaane biittaa qatota laalana mala , goday azazuwaa immiis .
qassi i hagaadan yaagiis; &quot; inttenoo , un77ettida sidoona asatoo , intte ufayssaa poocu giyo wodee wuriis . denddite; denddidi hefintti qophphiroosa pinnite . haray atto yankka intteyyo shemppoy beettenna &quot; yaagiis .
baabiloone biittaa be7ite; he biittaa asay ha77i pattennaba gidiis . asoore biittaa asati he biittan do7ay adaraasanaadan oottidosona . eti hegan de7iya wogga keettata kolidi , bantta qatota gimbbidosona; biittaakka baysa oottidosona .
inttenoo , tarsseesa biittaa markkabiyaasatoo , intte qatoy laalettido gishshawu , zilaalite .
xiiroosa katamay laappun tammu layttaa dogettidi de7ana wodee yaana; hegeenne , issi kawuwaa layttaa keena giyoogaa . laappun tammu layttay wuriyo wode , shaaramuxa maccaaseessi yexettiya yetta malay , xiiroosa katamaassi yexettana . eti ,
&quot; bii , dogettida shaaramuxee , ne diittaa ekka; ekkada kataman yuuya . nena asay hassayana mala , mal77o qaalan daro yettaa yexxa &quot; yaagana .
laappun tammu layttay polettiyo wode , goday xiiroosa xomoosana . shin hegaappe guyyiyan , a beni ba shaaramuxaa oosuwawu simmana; simmada sa7an de7iya kawotettatu ubbaara shaaramuxana .
gidikkonne , i zal77eenne i damoozay godaayyo dummatidaagaa gidana; i zal77ee daro qumaanne lo77o maayuwaa shammanawu , godaassi oottiya asatussi imettanaappe attin , miishsha keettaaninne minjja keettan uttenna .
be7ite , goday biittaa booddilissananne baysa kessana; i biittaa mooridi , an de7iya asaakka laalana .
hara asaa bollan haniyoogaadan , qeesetu bollankka , ashkkaraa bollan haniyoogaadan godaa bollankka , ashkkaree bollan haniyoogaadan godee bollankka , shammiyaagaa bollan haniyoogaadan bayzziyaagaa bollankka , tal77iyaa immiyaagaa bollan haniyoogaadan tal77iyaa ekkiyaagaa bollankka , acuwaa achchiyaagaa bollan haniyoogaadan , acuwaa ashettiyaagaa bollankka hanana .
biittay muleera baysa kiyana; qassi muleerakka bonqqettana . ayssi giikko , ha qaalaa goday haasayiis .
biittay keehi melin , a aacay ubbay shullees; biittan de7iya wolqqaama asaykka daafurees .
biittay banan de7iya asaappe denddidaagan tuniis . ayssi giikko , eti higgiyaa kanttidosona; wogaa menttidosona; merinaa maachchaakka kolidosona .
hegaa gishshawu , xoossaa qanggettay biittaa mees; qassi an de7iya asatikka bantta mooruwaa gaasuwan tuggatoosona . hegaa gishshawu , sa7an de7iya asati xuugettidosona; yaatin qoodan qii guutta asay attiis .
woyniyaa turaa anoy melin , woyne eessaykka al77iis; kase ufayttiya ubbay azzanees .
karaabiyaa baqaa ufayssay sirphphi giis . ufayttiyaageetu hombbocettaykka eqqiis . lo77iya diittaa ufayssaykka sirphphi giis .
hagaappe sinttanawu yettaa yexxiiddi , eti woyniyaa eessaa uyokkona; mattoyiya ushshay uyiyaageetawu camo gidana .
maaraa mankkaa xayida katamay laalettiis; ooninne gelennaadan , keetta ubbay gorddettiis .
woyne eessay xayidoogawu asay gutaran waassees; ufayssa ubbay azzanuwawu laamettiis; sa7aa ufayssay ubbay kichchiis .
katamay qolettidi attiis; katamaa penggetikka meqerettidosona .
wogaraa teeraa qaattidi qoqqofiyoogaadan , woykko woyniyaa teeraa maxi simmidi , poshiluwaa maxiyoogaadan , biittaa bollan de7iya kawotettatu giddon hegaadan hanana .
eti bantta qaalaa xoqqu oottidi , ufayssan yexxoosona; arggo baggaara de7iya ubbay godaa gitatettaa yootana .
hegaa gishshawu , arshsho baggaara de7iyaageetoo , godawu bonchchuwaa immite; abbaa doonan de7iya biittatun de7iyaageetoo , israa7eela xoossaa , godaa sunttaassi bonchchuwaa immite .
biittaa gaxaappe , &quot; xilluwawu bonchchoy gido &quot; yaagiya yettaa nuuni siyoos . shin taani , &quot; taani gilqqays ! taani gilqqays ! taayyo aayye7ana ! ayssi giikko , kaddiyaageeti kaddoosona; kaddiyaageeti keehippe kaddoosona &quot; yaagays .
inttenoo , sa7aa bollan de7iya asatoo , dagamay , aafoynne piree inttena naagees .
saluwaa maskkooteti dooyettido gishshawunne , biittaa baasotikka qaaxxiyo gishshawu , daganttiya cenggurssaappe baqatiyaagee ollan kunddana; qassi ollaappe pude kiyiyaagee piriyan ohettana .
biittay za77idi phalqqettiis; nippi giidi meqerettiis; wolqqappe qaaxxiis .
biittay mattottida asadan ganddigaarees; carkkoy sugiyo daasedan , yonqqu gees . makkalanchchatu mooroy a keehippe deexxido gishshawu , naa77antto denddennaadan kunddees .
he gallassi goday saluwaa wolqqata saluwan , qassi sa7aa kawotakka sa7an qaxxayana .
eti ollan de7iya qasho asatudan , issippe shiiqana; shiiqidi qasho keettan gorddettidi uttana . qassi daro gallassaappe guyyiyan , eti qaxxayettana .
hegaappe guyyiyan , aginaykka awaykka yeellatana . ayssi giikko , ubbaappe wolqqaama goday xiyoone deriyaaninne yerusalaamen kawotana; qassi i yerusalaame cimatu sinttan ba bonchchuwaa qonccissana .
abeet godawu , neeni ta xoossaa . taani nena xoqqu xoqqu oottana; ne sunttaakka galatana . ayssi giikko , neeni polo ammanettiyoogan beniisappe halchchettidi de7iya maalaalissiya oosota oottadasa .
neeni katamaa shuchcha doore oottadasa; minuwan gimbbettida katamaa qoladasa . allagatu kawo keettaakka naa77antto katama gidennaadan oottadasa . simmidi mulekka keexettenna .
hegaa gishshawu , mino asati nena bonchchana; meqetti baynna kawotettatu katamatikka neessi yayyana .
neeni hiyyeesawu baqati attiyo soho . metootanchchawukka ba metuwaa wode baqati attiyo soho , uushuwaappe sheephetiyo sohonne awaa seelaappe attiyo kuwa gidadasa . ayssi giikko , meqetti baynna asaa hanqqoy gimbbiyaa shociya uushuwaa malanne
bazzo biittaa mishuwaa mala . awaa mishoy shaaraa kuwan gabbi giyoogaadan , neeni allagatu wocamaa hayzissadasa; yaatin , meqetti baynna asatu yettay sirphphi giis .
ubbaappe wolqqaama goday asa ubbaayyo ha deriyaa bollan gita gibiraa giigissana; hegeekka modhdhobata , kolzziyaara de7iyaabatanne lo77o ka77ida woyniyaa eessaa gibiraa .
ha deriyan asa ubbaa cammidabaa , kawotetta ubbaa bollankka micettida magalashuwaa taani xayssana .
hayquwaa i merinawu mittana; ubbaa haariya goday ayfe ubbaappe afuttaa quccana; ba asaa kawushshaakka biitta ubbaappe diggana . hagaa goday odiis .
he gallassi eti hagaadan yaagana; &quot; hagee tumu nu xoossaa; nuuni i nuna ashshanaadan naagida; naagin i nuna ashshiis . hagee godaa; nuuni a naagida . ane a atotettan hashshu goosinne ufayttoos &quot; yaagana .
ayssi giikko , godaa kushee ashshanawu ha deriyaa bollan gidana . shin darccaa pito ollan yeggidi yedhdhiyoogaadan , moo7aaba biittaa asay ba sohuwan yerettana .
haattaa wadhdhiyaagee haattaa wadhdhanawu ba kushiyaa piddi oottiyoogaadan , eti hegaa giddon bantta kushiyaa piddi oottana . shin goday a otoruwaa a kushiyaa geniyaarakka gattidi kawushshana .
eti xoqqissidi , minuwan gimbbido gimbbiyaa i duge ehaananne kawushshana; duge sa7an , ubba hirkki buhiyan olana .
he gallassi yihudaa biittan ha yettay yexettana . nuuyyo mino katamay de7ees; xoossay atotettaa a yuushuwan gimbbedaaninne qatodan essees .
ammanuwaa naagiya xillo kawotettay gelana mala , kareta dooyite .
ba qofaa nenan wottida asa neeni polo sarotettan naagaasa; ayssi giikko , i nenan ammanettees .
godan merinawu ammanetta; ayssi giikko , goday xoossay merinaa zaallaa .
xoqqan de7iyaageetanne eta xoqqa katama ziqqi oottiis; i a kawushshees . duge biittaa gakkanawu ziqqi oottees; biittaa buhiyan oli bayees .
hiyyeesaa gedee , metootanchchaa tohoy a yedhdhana .
xillotu ogee salalla . abeet xilluwawu , neeni xillotu ogiyaa salallissaasa .
ee godawu , ne higgiyaa ogiyan hemettiiddi , nuuni nena naagoos . nu wozanaa amoy ne sunttaa bonchchanaagaa xalaala .
qamman taani nena laamotays; ta giddon de7iya ta ayyaanay tumuppe nena minttidi koyees . ayssi giikko , ne pirdday sa7an de7iyo wode , sa7an de7iya asay xillotettaa tamaarees .
iita asayyo kehatettaa oottikkokka , i xillotettaa tamaarenna . suure asatu biittan iitabaa oottees; godaa gitatettaakka erenna .
abeet godawu , neeni ne kushiyaa xoqqu oottadasa; shin eti be7okkona . ne asawu neeni mishettiyo mishuwaa be7idi yeellatona . neeni ne morkketuyyo wottido tamay eta mi xaysso .
abeet godawu , neeni nuuyyo sarotettaa minttadasa; nu ooso ubbaa neeni nuuyyo oottadasa .
abeet godawu , nu xoossawu , neeppe harati nuna haaridosona; shin nuuni ne sunttaa xalaalaa bonchchoos .
eti hayqqidosona; simmidi paxa de7okkona . neeni qaxxayin xayido gishshawu , simmidi denddokkona . eti hassayettiyoobaa ubbaa qucca xayssadasa .
abeet godawu ! neeni asaa darissadasa . asaa darissada , neeni bonchchettadasa; biittaa zawaa ubbaakka aassadasa .
abeet godawu ! metuwaa wode eti nena koyidosona . neeni eta qaxxayido wode , eti nena woossidosona .
abeet godawu ! shahaarida maccaasiyaa yeliyo wodee gakkin , maaretan un77ettada waassiyoogaadan , nuunikka ne sinttan hegaadan hanida .
nuuni shahaarida; maaretaakka ohettida; shin carkkuwaa yeliyaabaa gidida . nuuni sa7awu atotettaa ehibookko; sa7an de7iya asaakka yelibookko .
hayqqida ne asay paxana; eta ahaykka denddana . inttenoo , biittaa buhiyaa giddon de7iyaageetoo , intte xaazay maallado xaazaa mala gidiyo gishshawunne , sa7aykka hayqqidaageeta zaarettidi immiyo gishshawu , beegottitenne ufayssawu yexxite .
ta asatoo , haa yiite; yiidi intte soo gelidi , kariyaa intte bolli gorddite . godaa hanqqoy aadhdhana gakkanaassi , guutta wodiyaa inttena qosite .
biittaa bollan de7iya asaa , eta nagaraa gishshawu qaxxayanawu , goday ba de7iyoosaappe kiyidi yees . biittaykka ba bollan gukkida suuttaa qonccissana; woridoogeetakka naa77antto genttenna .
he gallassi goday ba mino , gitanne wolqqaama bisuwan lewaataana giyo kolxxiyaanne xaaxettiya shooshshaa qaxxayana; abban de7iya demiyaakka worana .
he gallassi hagaadan geetettana; &quot; hagee dosettida woyniyaa turaa soho; abaa yexxite !
taani , goday a naagiyaagaa; taani a ha77i ha77i haattaa ushshays; ooninne a qohennaadan , taani qamminne gallassi a naagays .
taani hanqqettikke; tanaara olettanawu , agunttaynne gom77oree de7orkkonaashsha ! taani eta bolli kiya eqqada , eta xuugga wurssana shin .
woykko baqati qosetti attanawu taakko yoona; tanaara giigona; ee , tanaara giigona &quot; yaagetettana .
yaana gallassatun yaaqoobi xaphuwaa yeddana; israa7eeli aacananne ciyyana; yaatidi ayfido ayfee sa7aa ubbaa kumana .
eta shocidaageeta shocidoogaadan , goday israa7eela asaa shocideeyye ? woykko eta woridaageeti hayqqidoogaadan , eti hayqqidonaayye ?
goday ba asaa omooduwawu yeddiyoogan qaxxayiis; arshsho bagga carkkuwaa gallassi eta ba yashshiya gotiyan laaggidi kessiis .
hegaa gishshawu , yaaqooba mooroy atto geetettanaynne a nagaray polo qucettanay hagaana: hegeekka yarshshiyoosaa shuchchaa ubbaa i meqerettida booqintta shuchchaadan oottiyo wodenne , asheero giyo macca xoossee misilee , woykko ixaanaa cuwayidi , yarshshiyoosaykka equwan attennaadan oottiyo wode .
minuwaa direttida katamay oniis; kase asi de7iyo sohoy ha77i bazzodan , mela attiisinne dogettiis; i mehee heemettiyo soho gidido gishshawu , mittaa bonccuwaa miiddi , marati hegan allaxxoosona .
mittaa tasheti meliyo wode meqerettoosona; maccaasaykka yiidi , eta eettanawu efees . ha asay akeeki baynna asa gidiyo gishshawu , eta medhdhidaagee etawu qarettennanne maarenna .
he gallassi efiraaxiisa shaafaappe gibxxe shaafaa gakkanaashin , goday kattaa qoxxana; inttenoo , israa7eela asatoo , inttekka intte kayan kayan shiiqana .
he gallassi gita malkkatay punettana; punettin asoore biittan xayiyaageetinne gibxxe biittawu goossidaageeti yaana; yiidi yerusalaamen geeshsha deriyan godaayyo goynnana .
efireeman de7iya mattottiyaageetu kallachchawunne , woyniyaa eessay xoonidoogeetu aradda wombban de7iya , shulliya ciishsha mala gidida a bonchchuwaa puulawu aayye7ana !
be7ite , godaayyo wolqqaamanne mino gidida issoy de7ees; goday a shachchaa uushuwaadan , bashshiya gotiyaadaaninne kixxidi goggiya wolqqaama haattaadan , mino kushiyan duge sa7aa olana .
he mattottiya efireema asatu otoruwaa kallachchay tohuwan yerettana .
aradda wombbaa huuphiyan de7iya qoqqofettiya ciishshay , a bonchchuwaa puulay wodee gakkanaappe kasetidi teerida balasiyaa mala gidana; issi asi he balasiyaa be7iyo wode , ba kushiyan oyqqosaara mi aggees .
he gallassi ubbaappe wolqqaama goday ba asaappe attidaageetussi bonchcho kallachchanne puula alleeqo gidana .
i daannatussi likke pirddiyo ayyaana , olaa miixaappe zaariyaageetussikka wolqqa gidana .
hageetikka woyniyaa eessaa uyidi yiicotoosonanne mattoyiya ushshan ganddigaaroosona . qeeseenne hananabaa yootiyaagee mattoyiya ushshan yiicotoosona; eti woyniyaa ushshan chaarikettoosona; mattoyiya ushshankka ganddigaaroosona . ajjuutaa likke be7okkona; pirddiiddikka xubettoosona .
eti miyo maadda ubbay cooshsha xalla gidiyo gishshawu , moorettibeenna sohoy mulekka baawa .
eti hagaadan yaagana; &quot; eratettaa i oona tamaarissanee ? kiitaakka oossi qonccissanee ? maattaa paahuwaa biron aggidaageetusseeyye , woykko xanttaa biron duuxxidaageetussee ?
ayssi giikko , i giyoogee hagaa; azazuwaa bolli azazuwaa , azazuwaa bolli azazuwaa , wogaa bolli wogaa , wogaa bolli wogaa , hagan guuttaa , hegan guuttaa &quot; yaagana .
shin goday allagatu qaalaaninne imattatu doonan ha asaassi haasayana .
i etawu hagaadan yaagiis; &quot; hagee shemppuwaa . xalalidaagaa shemppissite . hagee shemppi ekkiyo soho &quot; yaagiis . shin eti siyennan ixxidosona .
hegaa gishshawu , eti biidi kunddana mala , meqqana malanne gitiyan oyqettidi omooduwaa baana mala , godaa qaalay etawu azazuwaa bolli azazuwaa , azazuwaa bolli azazuwaa , wogaa bolli wogaa , wogaa bolli wogaa gididi , hagan guuttay , hegan guuttay gidiis .
hegaa gishshawu , inttenoo , yerusalaamen de7iya asaa haariya qilliicciyaageetoo , godaa qaalaa siyite .
intte , &quot; nuuni hayquwaara maacettida; si7ooliyaarakka caaqettida; nuuni wordduwaa nuussi qato oottido gishshawunne malttiyaa nuussi qosetti attiyo soho oottido gishshawu , hanttaara boshay yiidikka nuna bochchennan aadhdhana &quot; yaagidi ceeqetteeta .
hegaa gishshawu , ubbaa haariya goday hagaadan yaagees; &quot; be7ite , taani xiyoonen baasuwaassi shuchchaa , paacettida shuchchaa , godaa xaphuwaa minttiya , al77o shuchchaa wottaas; aani ammaniya ooninne yeellatenna .
taani suure pirddaa baasuwaa likkiyo wodoro , xillotettaakka tumbbe oottana . qassi intte qatuwaa wordduwaa , shachchay shocana; intte qosetti attiyoosaakka haattay muukkana &quot; yaagees .
hegaappe guyyiyan , intte hayquwaara maacettido maachchay laalettana . si7ooliyaarakka caaqettido caaqoykka minnenna . hanttaara boshay yiyo wode , intte an shocettana .
he boshay maallado maallado , qamminne gallassi hegaara aadhdhana; he aadhdhiyo wode ubbankka , inttena ekki baana . a kiitaa akeekiyoogee intteyyo shabbirssa dagama gidana .
arssay gediyaa cogochchidi zin77anawu qantta; afalaykka gatti maayanawu guutta .
ayssi giikko , paraaxiima deriyaa bollan goday oottidoogaadan , ba oosuwaa , ba imatta oosuwaa , hegeekka ba ooratta oosuwaa oottanawu denddana . qassi gabaa7oona wombban hanqqettidoogaadan hanqqettana .
godaappe , ubbaappe wolqqaama godaappe i boshaa biitta ubbaa bolli ehaanawu qachchidoogaa taani siyido gishshawu , intte qashoy minnenna mala , qilliicciyoogaa aggite .
intte hayttaa haa yeggidi , taani yootiyoogaa siyite; ta haasayaakka akeekidi ezggite .
kattaa zeranawu goyiya goshshanchchay ubbatookka goyiiddi de7iigii ? qassi i ubbatookka guulluwaa kinchchiiddinne liiqissiiddi de7iigii ?
gadiyaa liiqissidi , aanugaa laalees; karetta sawuwaakka zerees; gisttiyaakka a yippan , banggaakka a do7uwan , qambbaraakka awu bessiya sohuwan zerees gidennee ?
ayssi giikko , ha hiillaa a xoossay a erisseesinne tamaarissees .
karetta sawuwaa udula mittan qoxxenna; aanugaakka cuguwan bukkenna . hegaa aggidi , karetta sahuwaa gatiman , aanugaakka xam77an qoxxees .
oyttaa uukkiyo kattaa qoxxiyoosan qoxxiyaagee liiqissiiyye ? chiikka , i a qoxxiiddi qoxxiiddi , merinawu de7iigenna . qassi i kattaa qoxxiyo para gaareta a bollaara laaggiiddikka kattay gaacettanaadan oottenna .
hageekka qassi maalaalissiya zoriyaa zoriya , oosuwaakka aadhdhida eran oottiya ubbaappe wolqqaama godaappe yees .
nenoo daawiti de7ido arii7eela giyo katamawu , neeyyo aayye7ana ! layttaa bollan layttaa gujja; baalatakka zaara zaarada bonchcha .
taani arii7eela giyo katamaa bironkka un77ettana; un77ettin eti zilaalananne yeekkana . he katamay suuttay kammido yarshshiyoosaa mala gidana .
taani ne yuushuwan dooddananne adussa gimbbiyan nena dirana; ne bollan olaa miixaa keexxana .
hegaappe guyyiyan , neeni biittaa ciimmaappe haa pude haasayana; hirkki baanaappe ne cenggurssay yaana . ne cenggurssay moytilliyaa cenggurssaadan , biitta giddoppe kiyana; ne haasayaykka baanaa giddoppe saasukettana .
shin ne morkketi liiqo baana keena coranne ne meqetti baynnaageetu qoodaykka carkkoy efiyo suullaa keena daro gidana . qoppennan de7ishin eesuwan ,
ubbaappe wolqqaama goday dadan , biittaa qaattan , gita cenggurssan , gotiyan , carkkuwaaninne miya tamaa lacuwan inttena xomoosona .
arii7eela katamaa oliya cora kawotetta ubbay , he katamaanne a qatuwaa oliya ubbay , a wayssiya ubbay aymodan , qamma ajjuutadan hanana .
namisettida asi aymuwan mees; shin beegottiyo wode a namisay aggenna; woykko saamettida asi aymuwan uyees; shin beegottiyo wode daafurees; saamuwaakka alibeenna; xiyoone deriyaa oliya cora kawotetta ubbay hegaadan hanana .
inttena intterkka dammettidi , damma asa gidite; inttena intterkka qooqissidi , qooqe asa gidite . mattottite; shin woyniyaa eessaana gidoppo . ganddigaarite; shin mattoyiya ushshaana gidoppo .
ayssi giikko , goday xiskkuwaa sonnu oottiya ayyaanaa intte bollan gussiis . hananabaa yootiyaageetoo , yaatidi intte ayfeta i gooziis . ajjuutaa be7iyaageetoo , intte huuphetakka gulleyiis .
ha ubba ajjuutay neeyyo attamettida maxaafa mala gidiis . asay , &quot; hey , hagaa nabbaba &quot; yaagidi , issi nabbabi danddayiya urawu immiyo wode i , &quot; maxaafay attamettido gishshawu , taani nabbabanawu danddayikke &quot; yaagana .
qassi maxaafaa nabbabi danddayenna urawu , &quot; hey , hagaa nabbaba &quot; yaagidi immiyo wode , i , &quot; taani nabbabanawu danddayikke &quot; yaagana .
yaatin , goday hagaadan yaagana; &quot; hagee asay ba bolla doonan taakko shiiqees; ba inxxarssan tana bonchchees; shin eta wozanay taappe haahuwan de7ees . eti asi medhdhido wogaa tamaariiddi , taassi hadan goynnoosona .
hegaa gishshawu , be7ite , taani ha asaa bolli zaarettadakka maalaalissiyaabaa oottana; maalaaliyaabaanne oorattabaa oottana . eta eranchchatu aadhdhida eratettay daallamana; eta akeekanchchatu akeekaykka qosettana &quot; yaagiis .
bantta halchchuwaa ciimmayidi , godaappe qottiyaageetussi , bantta oosuwaa xuman oottiiddi , &quot; nuna ooni be7ii ? nuna ooni erii ? &quot; yaagiyaageetussi aayye7ana !
intte yohota aatti yeggeeta; urqqaa medhdhiyaagee urqqaa mala giidi qoppeeta ! merettidaagee medhdhidaagaa , &quot; i tana medhdhibeenna &quot; gaanee ? otoy bana medhdhidaagaa , &quot; i aynne erenna &quot; gaanawu danddayii ?
liibaanoosa woray aradda gadiyawu laamettanawu , aradda gadee qassi wora gidanawu , guutta wodee attiis gidenneeyye ?
he gallassi tulleti maxaafaa qaalaa siyana; lem77ilem77aappenne xumaappe kiyidi , qooqetu ayfee xeellana .
ashkketi gujjidikka godan ufayttana; asaa giddon de7iya hiyyeesatikka israa7eela geeshshan hashshu gaana .
meqetti baynnaageeti wurana . qilliicciyaageeti tim77i gaana . iitabaa oottanawu wochchiyaageeti ubbay xayana .
hegeeti yohon asa mooranchcha kessiyaageeta , shilootan asaa seeriyaageetawu piriyaa wottiyaageetanne wordduwan xillo bitaniyaa pirddaa teqqiyaageeta .
hegaa gishshawu , abrahaama wozida goday yaaqooba zariyawu hagaadan yaagees; &quot; yaaqooba zaree hagaappe sinttanawu yeellatenna; eta som77oykka yeellatidi , sa7aa xeellenna .
shin eti ta kushe ooso gidiya bantta naata bantta giddon be7iyo wode , ta sunttaa geeshshatettan naagana; eti yaaqooba geeshshaa geeshshatettaa moorokkona . israa7eela xoossaakka yashshatettan bonchchana .
ayyaanan balidaageeti simmidi akeekana; zuuzummiyaageetikka timirttiyaa ekkana &quot; yaagees .
goday hagaadan yaagees; &quot; makkalanchcha naatussi aayye7ana ! taani halchchabeennabaa oottiyaageetussi , ta ayyaanaappe gidenna exaa banttawu giigissiyaageetussi , nagaraa nagaraa bolli gujjiyaageetussi aayye7ana .
gibxxe kawuwaa qatuwan attanawunne gibxxe kuwan attiyoosaa koyanawu , tana zoretaa bessennan , duge gibxxe wodhdhiyaageetawu aayye7ana !
hegaa gishshawu , gibxxe kawuwaa qatoy intteyyo yeella , kuwaykka kawushsha gidana .
eta halaqati xo7aanen de7ikkokka , eti kiittidoogeeti haneesa giyo katamaa gakkikkokka ,
yeellappenne kawushshappe attin , haraabaa aybanne wodhdhenna asaa , aybanne maaddenna woykko go77enna asan ammanettida asi ubbi kawuyyana &quot; yaagees .
neegeeban de7iya do7atubaa goday giyoogee hagaa; kiitettiyaageeti metoynne tuggay de7iyo biittaa gidduwaara , gaammoynne gaammiyaa woriya shooshshatinne paalliya demeti kolxxiyo iita biittaara kanttidi baana . bantta duretettaa haretu zokkuwan , bantta aquwaa gaameelatu zimettan caani ekkidi , etayyo aybanne worissenna biiti baana .
ayssi giikko , gibxxe maadoy waagi baynnabaanne mela . hegaa gishshawu , taani a , &quot; co77u giidi uttida ra7aaba &quot; yaagada sunttaas .
ha77i ba; baada sinttaara yaana wodiyaassi merinaa malaataa gidana mala , eta sinttan shuchchaa masettan qaaca; mazggafankka xaafa .
ayssi giikko , hageeti makkalanchcha asatanne worddanchcha naata; eti goday yootiyoobaa siyanawu koyenna naata .
eti ajjuutaa yootiyaageeta , &quot; ajjuutaa be7oppite &quot; yaagoosona; hananabaa yootiyaageetakka , &quot; ufayssiyaabaappenne milatiyaabaappe attin , nuuyyo suurebaa yootoppite .
ogiyaappe kichchite; loossuwaappekka issi baggi simmite; nuuni israa7eela geeshshaabaa zaarettidi siyokko &quot; yaagoosona .
yaatin , israa7eela geeshshay hagaadan yaagees; &quot; intte ha qaalaa ixxidi , asa naaqqiyoogan ammanettido gishshawunne cimmiyoogan ceeqettido gishshawu ,
ha nagaray intteyyo za77idi wodhdhiya , akeekennan eesuwan kunddiya adussa gimbbiyaa mala gidana .
a meqoy urqqaappe medhdhidonne nippi giidi meqqida otuwaa mala gidana; he mequwaa giddon tama kaashiyo woykko ollaappe haatta duuqqidi kessiyo kon77inne beettenna &quot; yaagees .
ubbaa haariya goday , israa7eela geeshshay hagaadan yaagees; &quot; intte taakko simmiyoogaaninne shemppiyoogan attana; co77u giyoogeenne ammanettiyoogee intteyyo wolqqa gidana; shin intte ixxideta .
ixxidi hagaadan yaagideta; chii , nuuni paratun uttidi baqatana yaagideta; hegaa gishshawu , intte baqatana . qassikka intte , eesotiya parata toggidi biichchana yaagideta; hegaa gishshawu , inttena yedettiyaageeti eesotana .
issi tooranchchaa be7idi , intteppe sha7u asay baqatana; ichchashu tooranchchati inttena muliyaa yedettana . deriyaa huuphiyan essido banddiraa mittaappe attin , intte tooranchchatuppe issoynne attenna &quot; yaagees .
shin goday intteyyo kehanawu naagees; i intteyyo qarettiyoogaa bessanawu denddees . ayssi giikko , goday xillo pirddiya xoossaa; a naagiyaageeti ubbati anjjettidaageeta .
inttenoo , yerusalaamen de7iya xiyoone asatoo , hagaappe sinttanawu yeekkekketa; intte waasuwan i intteyyo tumuppe qarettana; i intte waasuwaa siyiyo wode , intteyyo zaaruwaa immana .
goday intteyyo metuwaa oyttaanne tuggaa haattaa immikkokka , intte asttamaaree hagaappe sinttan bana qottenna . shin intte ayfee intte asttamaariyaa be7ana .
intte ushachchi woykko haddirssi simmiyo wode , guyyeera inttena , &quot; ogee hagaa; an biite &quot; yaagiya cenggurssaa intte siyana .
hegaappe guyyiyan , biran alleeqettida eeqatanne worqqan kamettida misileta intte tunissana . qita curqqadan intte eta , &quot; nuuppe haakkite &quot; yaagidi wora olana .
he wode intte biittan zerido kattaassi i iraa bukissana; biittaappe mokkiya kattaykka murutanne daro gidana . he gallassi intte miizzay aaho dembban hemettana .
gadiyaa goyiya booratinne hareti laydaaninne gillan suraggidi , maxiniyan sohido harqquwaa maana .
intte morkketu qatoti omoodettin , asay goora7ettidi wuriyo gallassi , gita deretuppenne xoqqa deretuppe pultto haattati goggana .
he gallassi aginee poo7oy awaa poo7uwaadan hanana; awaa poo7oykka kaseegaappe laappun kushe darana; laappun gallassa poo7uwaa keenaa poo7ana . he gallassi goday meqqida ba asaa koolana; i dechchin masunxxida masunttaakka pattana .
be7ite , godaa sunttay suulliya hanqquwaara , sikkida cuwaa shaaraara haahosaappe yaana; a doonay hanqqoy kumidoogaa; a inxxarssaykka miya tama .
ubbabaa pitti qucci efiya di7uwaadan , xayssiya carkkuwaa yeddana . i kawotettata bashshaa zazzariyan baqqana; asaa gappataakka wora efiya bixaalaa barssana .
geeshsha baalay bonchchettiyo qammi yexxiyoogaadan , intte yexxana; godaa deriyaa israa7eela zaallaakko biyo wode , pulaaliyaa punnidi yexxiya asay ufayttiyoogaadan , intte ufayttana .
qassi goday ba yashshiya cenggurssaa sissana; a qesee wodhdhidi shociyo shochchaa ba suulliya hanqquwan , miya tamaa lacuwan , gotiyan , uushuwaaninne shachchaa burcciyan qonccissana .
goday ba xam77an shociyo wode , asoore biittaa asati cenggurssaa siyidi dagammana .
goday eta ba qaxxayiyo xam77an shocana shochchay ubbay karaabiyaaninne diittan gidana . olan i ba qeesiyaa denttidi , eta olana .
ayssi giikko , tamaa eettiyoosay beni giigiis; he sohoy giigidoy kawuwaassa . he sohoy ziqqanne aaho gididi , tamaynne daro mittay dooretti uttidoo soho . godaa shemppoy dinniyaa shaafaadan yiidi , he tamaa eetti kessana .
maaduwaa koyanawu duge gibxxe wodhdhiyaageetussinne paran ammanettiyaageetussi aayye7ana ! cora gidiyo gishshawu paraa gaaretun , daroppe mino gidiyo gishshawu paraasatun ammanettiyaageetussi aayye7ana ! eti israa7eela geeshshaakko xeellokkona; woykko godaappe maaduwaa koyokkona .
shin ikka bashshaa ehaanawu danddayiya aadhdhida eranchcha; ba giidoogaakka aggenna; iitatu keettaa asaa bollinne iitabaa oottiyaageeta maaddiyaageetu bolli denddana .
gibxxe biittaa asati asappe attin , xoossa gidokkona . eta paratikka ashoppe attin , ayyaana gidokkona . goday hanqquwan ba kushiyaa micciyo wode , maaddiyaagee xubettana; maadettiyaageekka kunddana; eti ubbaykka issippe xayana .
goday tana hagaadan yaagees; &quot; gaammoy woykko wodala gaammoy mehiyaa oyqqidi daariyo wode , daro henttanchchati a bolli xeesetti shiiqikkokka , i eta waasuwaassi dagammenna . eta wuygiyaassikka yayyenna . hegaadankka , ubbaappe wolqqaama goday xiyoone deriyaaninne a xoqqan olaa gayttanawu duge wodhdhana .
kafoy bollaara aallanttiyoogaadan , ubbaappe wolqqaama goday yerusalaame gonddallananne ashshi ekkana; i a bollaara kanttidi , a wotti ekkana &quot; yaagees .
inttenoo israa7eela asatoo , intte keehippe makkalidoogaakko simmite .
ayssi giikko , asa ubbay bantta nagaranchcha kushiyan biraappenne worqqaappe medhdhido eeqata he gallassi olana .
tamay xiyoonen , coocee yerusalaamen de7iyo goday hagaadan yaagees; &quot; asooree asabaa gidenna bisuwan kunddana; asabaa gidenna bisoy eta maana . eti bisuwaa sinttappe baqatana; eta wodalla asati deexo oosuwawu azazettana .
dagamaa gaasuwan , eta mino qatoy laalettana; eta ola gadaawatikka dagamawu olaa banddiraa aggi bayidi baana &quot; yaagees .
be7ite , kawoy xillotettan kawotana; haariyaageetikka suuretettan haarana .
asay huuphiyan huuphiyan carkkuwaappe geemmiyo soho , gotiyaappe baqatiyo soho gidana; mela sohuwan goggiya haattanne booddila biittan de7iya gita zaallaa kuwaa mala gidana .
xeelliya asatu ayfee qilimmenna; siyiyaageetu hayttaykka ezggana .
tafitafiya asatu wozanay erananne akeekana . deddotiya asatu inxxarssaykka suure geeshshidi haasayana .
hagaappe sinttanawu eeyyi bonchcho asa geetettenna . iita asi bonchchettenna .
ayssi giikko , eeyyay eeyyatettaa haasayees; a wozanaykka nagaraa oottanawu , godaa bolli xalabaa haasayanawu , namisettidaageeta kalissennan agganawunne saamettidaageeta ushshennan digganawu , iitabaa maqettees .
uuzettiyaagaa uuzee iita; metootanchchay suurebaa haasayinkka , wordduwan hiyyeesaa xayssanawu i iita qofaa qoppees .
lo77o uri lo77obaa halchchees; he lo77o halchchuwan minnidi de7ees .
inttenoo qofi baynnan de7iya maccaasatoo , denddite; denddidi ta odiyoogaa siyite; inttenoo ammanettidi uttida macca naatoo , taani intteyyo yootiyoogaa ezggite .
issi layttaappe qiibaa aadhdhishin , intte ammanettidi uttidaageeti kokkorana; woyniyaa a wodiyan xunqqiyoogee attana . tookkidobaappe intte ayfiyaa shiishshana wodekka yeenna .
inttenoo ishaluwan de7iya maccaasatoo , kokkorite . inttenoo ammanettidi uttida macca naatoo , gajigajite . intte maayuwaa qaarite; qaaridi kayyo afalaa intte xeessan gixxite .
lo77iya shooqaynne ayfiyaa herxxexxida woynee xayido gishshawu , azzanidi , intte tiraa baqqite .
agunttaa buuraynne kinddiichchoy ta asaa gaden mokkiis . asay ufayttidi de7ido keettatussinne ufayssan de7ida ha katamaassi yeekkite .
miixay attana; daro asay de7iyo katamatikka onana; qatoynne wochchiyo gimbbeti merinawu baysa gidana; eti wora hareti ufayttiyoosaanne dorssaa wudee hemettiyoosaa gidana .
hegeenne , bolla xoqqaappe nu bolli ayyaanay gukkana gakkanaassa , mela bazzoy araddana gakkanaassanne aradda biittaykka wora gidiis geetettidi qofettana gakkanaassa .
hegaappe guyyiyan , suure pirdday mela bazzon , xillotettaykka aradda biittan de7ana .
xillotettaa oosoy sarotetta gidana; xillotettaa ayfeekka merinawu woppatettanne ammanettidi de7iyoobaa gidana .
ta asay sarotettay de7iyo sohuwan , naagettiya keettaaninne woppu giida shemppo sohotun de7ana .
shachchay woraa diippikkonne , qassi katamay muleera qolettikkonne ,
he haattaa ubbaa lanqqen intte kattaa zeridi , intte mehiyaakka intte haretakka henttawu birshshi yeddidi , intte keehi anjjettana .
nenoo , nena xayssennan de7ishin xayssiyaagoo , neeyyo aayye7ana ! nenoo , nena aatti immennan de7ishin , aatta immiyaagoo , neeyyo aayye7ana ! neeni xaysuwaa aggido wode nena xayssana; neeni aatta imuwaa aggido wode nena aatti immana .
abeet godawu , nuna maara; nuuni nena naagoos; maallado maallado nuussi wolqqa gida; metuwaa wodekka nuna ashshiyaagaa gida .
ne cenggurssay dadaadan guummiyo wode asay baqatees; neeni nuna maaddanawu dendda eqqiyo wode , kawotettati laalettoosona .
gonddoy shiiqiyoogaadan , intte omoodoy shiiqana; boolee dirbbiyoogaadan , asay a bolli dirbbana .
goday bollan de7iyo gishshawu , xoqqu xoqqu giis; i xiyoone suure pirddaaninne xillotettan kunttana .
i intteyyo intte wodiyaa minttiyaagaa , intte kumetta atotettaa , aadhdhida eratettaanne eraa gidana; godaassi yayyiyoogee awu aqo gidana .
be7ite , eta gooba asati ogiyan waassoosona; sigatettaassi kiittidoogeetikka mishettidi yeekkoosona .
aaho ogeti onidosona; ogiyaara kanttiyaagee aggiis . i ba maacettido maachchaa koliis; katamatakka kariis . asaakka wudibeenna .
biittay azzaneesinne labbanees . liibaanoosi yeellatidi melees; saaroona giyo aradda dilbbay mela bazzo gidiis . baasaane giyo deriyaaninne qarmmeloosa deriyan de7iya mittatu hayttay qoqqofettees .
goday kawotettatussi hagaadan yaagees; &quot; ha77i taani denddana; ha77i taani bonchchettana; ha77i taani xoqqu xoqqu gaana .
intte utulaa shahaaridi , suullaa yelideta . intte shemppiyo shemppoy inttena miya tama .
asay taman xuugettida booqintta mala gidana; qassi qanxxettidi , taman eexxida aguntta mala gidana .
inttenoo , haahuwan de7iyaageetoo , taani oottidoogaa siyite; matan de7iyaageetoo , taani wolqqaama gidiyoogaa akeekite &quot; yaagees .
xiyoonen de7iya nagaranchchati yayyidosona; xoossaasa gidennaageeta kokkorssay oyqqiis . hegaa gishshawu , eti , &quot; miya tamaara de7anawu danddayiya uri nu giddon oonee ? eexxiiddi de7i aggiyaabaara de7anawu danddayiya uri nu giddon oonee ? &quot; yaagoosona .
xillotettan hemettiyaagee , suurebaa haasayiyaagee , suure gidenna ogiyaara beettiya go77aa ixxiyaagee , mattaayiyaa ekkanawu ba kushiyaa yeddennaagee , suuttaa gussiyoobaa siyennaadan , ba hayttaa tucciyaagee , iitabaa xeellennaadan , ba ayfiyaa qilimmiyaagee ,
he uray xoqqasan de7ana . i baqatidi attana sohoykka mino zaalla qato gidana; a oyttaykka awu imettana; i uyiyo haattaykka paccenna .
intte ayfeti kawuwaa a puulaara be7ana; haakkidi de7iya biittaakka be7ana .
intte wozanay , &quot; qoodidaagee awan de7ii ? giiraa yiggi xeellidaagee awan de7ii ? adussa gimbbeta qoodidaagee awan de7ii ? &quot; yaagidi yashshiya benibaa qoppana .
intte qareti baynna asata , intteyyo gelenna haasayaa haasayiya asatanne inxxarssay deddotiyo asata hagaappe sinttan be7akketa .
nuuni nu baalaa bonchchiyo xiyoone katamaa be7ite ! woppu giidi de7iyoosaa , a xishee shodettenna , a wodoroykka duuxxennanne qaaxxenna dunkkaane malaa , yerusalaame katamaa inte intte ayfiyan be7ana .
shin goday nuussi he sohuwan ba gita wolqqaa qonccissana . he sohoy aaho shaafatunne goggiya haattatu mala gidana . laaggiyo wolwoloy a bollaara baanawu danddayenna; gita markkabeekka yaara kanttanawu danddayenna .
ayssi giikko , goday nu daannaa; goday nuuyyo higgiyaa immidaagaa . goday nu kawuwaa; i nuna ashshana .
ne wodoruwaa qaxiballoy dol77ees; markkabiyaa tuussaa a sohuwan mintti oyqqanawu woykko sharaakka xagaaganawu danddayenna . he wode daro omooddidi ehiidobay shaakettana; haray attin , wobbetikka omooduwaa omooddana .
xiyoonen de7iya ooninne , &quot; taani harggays &quot; yaagenna; yan de7iya asaa nagaray atto geetettana .
inttenoo , kawotettatoo , shiiqidi siyite ! inttenoo asatoo ezggite ! biittaynne biittan de7iyaabay ubbay , sa7aynne sa7an de7iyaabay ubbay siyo ! biittaynne biittaappe kiyaabay ubbay ezggo !
ayssi giikko , goday kawotetta ubbaa hanqqettiis; a yiilloykka eta tooranchchatu ubbaa bollaana . i eta muleera xayssana; eta siifiyaageetussi aattidi immana .
etappe woridoogeeti olettana; eta ahay xinqqana . wogga dereti eta suuttan kamettana .
saluwaa xoolintteti ubbay seerana; saloti woraqatadan xaaxettana . eta xoolintteti ubbay woyniyaappe hayttay qoqqofettiyoogaadan , balasiyaappe ayfee qoqqofettiyoogaadan qoqqofettana .
ta bisoy salotu giddon alana gakkanaashin uyiis . be7ite , i eedooma bolli , taani qanggido asaa bolli pirddanawu wodhdhees .
godaassi booxira giyo kataman yarshshoy , eedooma biittan gita shuhay de7iyo gishshawu , a bisoy suuttan meecettidi , modhdhuwan xaaxettiis . dorssatunne deeshshatu suuttan meecettidi , dorssatu kilahotu modhdhuwan xaaxettiis .
qassi menttati , mirggotinne korima boorati etaara kunddana . eta biittay suutta xalla gidana; eta sophpheekka modhdhuwan munaqettana .
ayssi giikko , hegee goday haluwaa kessiyo gallassa; xiyoone ashshidi , a morkketussi kushiyaa zaariyo layttaa .
goggiya eedooma haattati shidawu , a sophpheekka dinniyawu laamettana; a biittay eexxiya shida gidana .
tamaykka qamman gallassan to77enna; a cuwaykka merinawu cuwattana . eedooma biittay yeletaappe yeletaa gakkanaashin , baysa gidana; ooninne merinawu hegaara kanttenna .
shin xinggilleenne quxarssay a laattana; guttoynne quuroy an de7ana . xoossay eedooma bolli qolettaa likkiyo wodoruwaanne baysatettaa likkiyo tumbbiyaa piddi oottidi yeddana .
he biittan kawotiyaabi xayana; halaqatikka hegaappe kichchana .
a qatotun agunttay , a miixatun ohay odooroy mokkana . i worakanati allaxxiyoosaanne yanchchati de7iyoosaa gidana .
bazzo do7ati godaretuura gayttana; tuna ayyaanati issoy issuwaara xeesettana; qamma xalaheti wodhdhidi , yan de7ana .
guttiyaa yan keettaa keexxana; keexxada phuuphullido phuuphulleta haphphada qoxana . ba maratakka ba qefetu garssan haphphana; qassi gaceti bantta laggiyaara laggiyaara he sohuwaa shiiqana .
godaa maxaafaappe koyidi nabbabite . godaa doonay azazido gishshawunne a ayyaanay shiishshido gishshawu , hageetuppe issoynne paccenna; qassi issoynne ba laggee baynnan de7enna .
i etawu saamaa kessiis; a kushee etawu biittaa wodoruwan shaakkiis; eti a merinawu haarana; yeletaappe yeletaa gakkanaashin , eti an de7ana .
bazzoynne mela biittay ufayttana; bazzoy ufayssaa poocu giiddi , ciishshaa ciyyana .
i keehippe ciyyana; poocu giidi ufayssan yexxana . liibaanoosa bonchchoynne qarmmeloosanne saaroona gitatettay imettana; eti godaa bonchchuwaanne nu xoossaa gitatettaa be7ana .
daafurida kushetanne arggaacida gulbbataa minttettite .
wozanan yashshay de7iyoogeeta , &quot; minnite ! yayyoppite ! be7ite , intte xoossay haluwaa kessanawunne ba xoossatettan eta qaxxayanawu yaana; yiidi i inttena ashshana &quot; yaagite .
he wode , qooqetu ayfee dooyettana; tulletu hayttaykka siyana .
wobbeti genessadan guppana; duudetikka ufayssan yexxana; bazzon haattay melosan pulttoy xuuqqana .
xuuggiya shafee dagattida haatta gidana; mela biittay haattaa pulttana; worakanati allaxxiyoosan maatay shombboqoynne ceeccay mokkana .
yan aaho ogee de7ana; ikka geeshshatettaa ogiyaa geetettana . geeshsha gidennaageeti he ogiyaara kanttokkona . shin i geeshshatussa gidana; iita eeyyati an simerettokkona .
yan gaammoy de7enna; yashshiya do7atikka hegaara kanttokkona; yaanikka beettokkona; shin wozettidaageetu xallay hemettana .
goday wozidoogeeti simmana; simmidi yexxiiddi , xiyoone yaana; merinaa ufayssay eta huuphiyan wodhdhana . eti ufayssaanne hashshu giyoobaa demmana; azzanoynne oolee wora baqatana .
kawuwaa hizqqiyaasi kawotido tammanne oyddantto layttan , asoore kawoy sanaakireebi gimbbetti uttida yihudaa katamata ubbaa olidi oyqqiis .
hegaappe guyyiyan , asoore biittaa kawoy laakisha giyo katamaappe issi waannatiya ola gadaawaa cora olanchchatuura kawuwaa hizqqiyaasakko yerusalaame yeddiis . yeddin biidi , maayuwaa meecciyaagaa gade efiya ogiyaappe qommo baggaara de7iya dagattida haattay goggiyo zaraa lanqqen eqqiis .
yaatin , hilqqiya na7ay kawo keettan aawatiya eliyaaqiimi , waanna xaafee sheebininne asaafa na7ay taarikiyaa xaafiya yo7aahi akko kare kiyidosona .
kiyin asooretu gadaaway eta , &quot; hizqqiyaasassi hagaadan yaagidi yootite; asoore kawoy , wolqqaamay nena hagaadan yaagees; &quot; neeni hagaa keeni aybin ammanettadii ?
neeni coo mela , olaa olettanawu taayyo aadhdhida eraynne wolqqay de7ees yaagaasa . shin neeni oonan ammanettada ta bolli hagaa makkaladii ?
neeni gibxxe kawoy maaddana gaada qoppidabaa gidikko , meqqida shombboqo gatiman guufetiya asa mala . ayssi giikko , gatimay meqqin , pinccoy kushiyaa caddeesinne masunxxissees . gibxxe kawoy banan ammanettiya asa ubbawu hegaa mala .
&quot; &quot; shin neeni taayyo , nuuni godan , nu xoossan , ammanettoos yaagikko , hizqqiyaasi yihudaa asaanne yerusalaame asaa , intte yerusalaamen de7iya yarshshiyoosan goynnanawu koshshees giidi , ayyo goynniyo xoqqa sohotanne yarshshiyo sohota diggirggido xoossaa i gidennee ?
&quot; &quot; ane ha77i haaya ! yaada ta godaa asoore kawuwaara naasetta . neeni togganawu danddayiya , gidiya asa demmikko , naa77u sha7u parata taani neeyyo immana .
neeni , gibxxeti paraasatanne paraa gaareta taayyo yeddana gaada ammanikkonne , ta godaa olanchchatu halaqatuppe issi laafiyaagaakka zaaranawu danddayakka .
hegaa bollikka qassi , taani ha77i tumu godaa azazoy baynnan ha biittaa xayssanawu kiyidanaa ? goday ba huuphen tana , ba , he biittaa baada , olada bashsha yaagidi odiis &quot; yaagees yaagite &quot; yaagiis .
hegaappe guyyiyan eliyaaqiimi , sheebininne yo7aahi asooretu gadaawaa hagaadan yaagidosona; &quot; nuuni birshshettaa eriyo gishshawu , hayanaa neeni nuuyyo ne ashkkaratuyyo sooriyaa qaalan oda . dirssaa gimbbiyaa huuphiyan de7iya asay siyenna mala , ibraysxxe qaalan odoppa &quot; yaagidosona .
shin gadaaway zaarettidi , &quot; ha qaalata taani inttessinne intte godaa xallaassi yootanawu tana ta goday kiittideeyye ? inttenaara issippe bantta shiyaa maanawunne bantta sheeshshaa uyanawu de7iya , ha dirssaa gimbbiyaa bolli uttida asaassaara ubbawu odanaassa gidenneeyye ? &quot; yaagiis .
hegaappe guyyiyan asooretu gadaaway denddi eqqidi , ba qaalaa xoqqu oottidi , ibraysxxe qaalan hagaadan yaagiis; &quot; asoore kawoy wolqqaamay inttena giyoobaa siyite !
kawoy inttena hagaadan yaagees; hizqqiyaasi inttena cimmoppo; ayssi giikko , i inttena ta kushiyaappe wotti ekkanawu danddayenna .
i inttena , &quot; goday tuma nuna ashshana; ha katamaykka asoore kawuwaa kushiyan gelenna &quot; yaagidi inttena godan ammanttoppo yaagees .
&quot; ee , intte hizqqiyaasi odiyoobaa siyoppite . asoore kawoy inttena , tanaara sigettite; haa taakko kiyite . yaatikko , intte ubbaykka intte woyniyaa teeraappenne intte balasiyaa teeraappe miishshana; intte bookkido ollaappekka haattaa uyishshana .
hegaappe guyyiyan taani yaada , inttena intte biittaa milatiya biitti ekkada efaana . he biittay kattinne woyne eessi , oyttinne woyne ataakilttee kumido biittaa yaagees .
&quot; hizqqiyaasi inttena , goday nuna ashshana yaagidi cimmennaadan naagettite . dere asatu xoossatuppe ba biittaa asoore kawuwaa kushiyaappe ashshida xoossi de7iiyye ?
hamaata xoossatinne arifaada xoossati awan de7iyoonaa ? safariwayma giyo katamaa xoossati awan de7iyoonaa ? eti samaariyaa ta kushiyaappe wotti ekkidonaa ?
ha biittatu xoossatu ubbaa giddon ba biittaa ta kushiyaappe ay xoossi ashshidoogaa shin , goday yerusalaame ta kushiyaappe ashshanee ? &quot; yaagiis .
shin asay issi qaalanne ayyo zaarennan co77u giis . ayssi giikko , kawoy eta , &quot; ayyo aynne zaaridi odoppite &quot; yaagi wottiis .
hegaappe guyyiyan hilqqiya na7ay kawo keettan aawatiya eliyaaqiimi , waanna xaafee sheebininne taarikiyaa xaafee asaafa na7ay yo7aahi bantta maayuwaa pooshshidi , hizqqiyaasakko biidosona; biidi asooretu gadaaway giidobaa ubbaa ayyo odidosona .
kawoy hizqqiyaasi hegaa siyido wode , ba maayuwaa pooshshiis; pooshshidi waaruwaa maayidi , godaa beeta maqidasiyaa geliis .
kawo keettan aawatiya eliyaaqiimi , waanna xaafee sheebininne cima qeeseti waaruwaa maayidi , amoxa na7aa hananabaa yootiya isiyaasakko baana mala kiittiis .
kiittin eti isiyaasakko biidi , &quot; hizqqiyaasi hagaadan yaagees; hachchi gallassay meto gallassa , seera gallassanne yeella gallassa . hegeekka na7i yelettanawu wodee gakkin , bannakkada yelanawu maccaaseessi wolqqi xayiyoogaa mala .
de7o xoossaa cayanaadan , a goday , asoore kawoy , kiittido gadaawaa qaalaa goday ne xoossay siyennan aggenna . qassi goday ne xoossay he siyido qaalaa daafan a qaxxayennan aggenna . hegaa gishshawu , nu asaa giddon palahi attanaageetussi woossa ! yaagees &quot; yaagidosona .
kawuwaa hizqqiyaasa ashkkarati isiyaasakko yiido wode ,
isiyaasi eta hagaadan yaagiis; &quot; intte godaassi hagaadan yaagidi odite; goday nena , &quot; asoore kawuwaa ashkkarati tana cayishin , neeni siyido cashshaa qaalaassi yayyoppa .
be7a , oduwaa siyidi , i ba biitti simmana mala , taani a giddon issi ayyaanaa wottana . yaatada i ba biitti biidi , yan bisuwan hayqqanaadan , taani a oottana &quot; yaagees yaagite &quot; yaagiis .
asoore kawoy laakisha katamaappe denddidi biichchidoogaa asooretu gadaaway siyidi , guyye simmiis . simmidi kawoy liibina kataman olettiyaagaa demmiis .
kawoy sanaakireebi , &quot; toophphiyaa kawoy tirihaaqi nena olanawu yiis &quot; yaagiyo oduwaa siyiis . siyidi hizqqiyaasassi hagaadan yaagidi kiittiis;
&quot; yihudaa kawuwaa hizqqiyaasaa , neeni ammanettiyo xoossay nena , yerusalaamee asoore kawuwaa kushiyan gelenna yaagidi cimmoppo .
be7a , asoore kawoti biittata ubbaa muleera xayssidi , eti oottidobaa neeni siyadasa . yaatin , neeni attuutee ?
beni ta mayzza aawati bashshido biittatu xoossati , hegeetinne gozaana , kaaraanenne rexeefa biittatu xoossatinne talassaaran de7iya edene asaa xoossati he biittata bashshaappe ashshidonaa ?
hamaata kawoy , arifaada kawoy , safariwayma kawoy , henaa7a kawoynne iiwa kawoy awan de7iyoonaa ? &quot; yaagidi kiittiis .
hizqqiyaasi dabddaabbiyaa kiitettida asatuppe ekkidi nabbabiis . nabbabido dabddaabbiyaa godaa beeta maqidasiyaa ekki efiidi , godaa sinttan micciis .
yaatidi godaa hagaadan yaagidi woossiis;
&quot; abeet ubbaappe wolqqaama godawu , kiruubetuppe gidduwan uttiya israa7eela xoossawu , sa7aa kawotettatu ubbaa bolli ne xalaalay xoossaa . saluwaanne sa7aa neeni medhdhadasa .
abeet godawu , ne hayttaa haa yeggada siya . abeet godawu , ne ayfiyaa pogada xeella . nena , de7o xoossaa cayanawu sanaakireebi kiittido qaalaa siya .
&quot; abeet godawu , asoore biittaa kawoti kawotetta ubbaanne eta biittaa bashshidoogee ee tuma .
eta xoossata taman xuuggi xayssidosona; ayssi giikko , eta xoossati wonikka asa kushee massidi kessido mittanne shuchcha gidiyo gishshawu , tumu xoossata gidokkona; hegaa gishshawu , eti eta xayssidosona .
ha77i simmi abeet godawu , nu xoossawu , ne xalaalay godaa gidiyoogaa sa7aa kawotettati ubbay erana mala , neeni nuna a kushiyaappe wotta ekka ! &quot; yaagidi woossiis .
hegaappe guyyiyan , amoxa na7ay isiyaasi hizqqiyaasassi hagaadan yaagidi kiittiis; &quot; goday israa7eela xoossay hagaadan yaagees; neeni asoore kawuwaa sanaakireeba gaasuwan tana woossido woosaa siyaas yaagees .
&quot; goday sanaakireebabaa hagaadan yaagidi haasayees; &quot; xiyoonen de7iya asay nena karees; yerusalaame asay ba huuphiyaa qaattidi , nena qoosees .
neeni cayidoogeenne toochchidoogee oonee ? neeni o bollan ne qaalaa xoqqu oottada haasayadii ? qassi otoruwan oona xoqqu gaada xeelladii ? hegaa neeni oottidoy ta bollaana , israa7eela geeshshaa bollaana gidennee !
neeni kiittido asatu baggaara godaa cayadasa . qassi hagaadan yaagadasa; &quot; taani taayyo de7iya cora paraa gaaretun xoqqa deretu huuphiyaa , liibaanoosa deriyaa kiikiyaa kiyaas . kiyada ubbaappe aduqqiya zigatanne ubbaappe lo77iya xiiddata qanxxaas . taani xoqqawu wurssetta gaxaanne tuujjuma woraa gakkaas .
taani allaga biittatun haattaa ollata bookkada , haattaa etappe uyaas . gibxxe biittan goggiya haatta ubbaa taani ta tohuwaa gomppan yedhdhada melissaas &quot; yaagadasa .
&quot; daro wodiyaappe kase , neeni gimbbettida katamata qoqqofada , shuchcha keela kessana mala , taani qofaa qachcha wottidoogaa neeni erabeykkii ? taani ha77i poliyo halchchota beni halchcha wottaas .
hegaa gishshawu , eta asaayyo wolqqay ixxin , eti kawuyyidosonanne yeellatidosona . eti gade maataa mala; goshshan mokkida carshshaa mala . eti keettaa huuphiyan mokkiya sharafaadaaninne ka77ennan de7ishin , leegee miido kattaadan hanidosona .
&quot; shin neeni uttiyoosaa , kiyiyoosaa , geliyoosaanne ta bolli neeni hanqqettido hanqquwaa taani erays .
neeni ta bolli hanqqettido gishshawunne , ne otoruwaakka taani siyido gishshawu , taani ne siiriyan ta duufuwaa aattana; ne doonankka ta bixaalaa barssana . yaatada neeni yiido ogiyaara taani nena guyye zaarana yaagees &quot; yaagiis .
hegaappe guyyiyan , isiyaasi kawuwaa hizqqiyaasa hagaadan yaagiis; &quot; hagee polettanaagawu neeyyo malaatay hagaa: ha laytti intte azabba mokkida kattaa maana; laytti qassi ha laytti mokkidaagaa azabbaa maana . shin kaalla laytti intte intte huuphen zeritenne cakkite; woyniyaa turaakka tokkitenne a teeraa miite .
yihudaa asaa atettati xaphuwaa duge yeddidi , bollan ayfiyaa ayfiya mittaa mala gidana .
ayssi giikko , wuriiddi attidaageeti yerusalaameppe , palahidaageetikka xiyooneppe kiyana . ubbaappe wolqqaama godaa mishoy hegaa oottidi polana .
&quot; hegaa gishshawu , asoore kawuwaabaa goday hagaadan yaagees; asoore kawoy ha katamaa gelenna; woykko hagan ba wonddafiyaa dukkenna; woy ba gonddalliyaa oyqqidi , ha katamaa sintti aadhdhenna; woykko qassi katamaa yuushuwaa biittaa dooriyan diddiqenna .
asoore kawoy ba yiido ogiyaara guyye simmana; i ha katamaa gelenna . taani goday hagaa odays .
taani ta bonchchuwaa gishshawunne ta ashkkaraa daawita gishshawu , ha katamaa boshissennan ashsha ekkana yaagees &quot; yaagiis .
he gallassi qammi godaa kiitanchchay kiyidi , asoore asay dunkkaanidosan , issi xeetanne hosppun tammanne ichchashu sha7u attumaasaa woriis . yaatin , asay maallado suuridi be7iyo wode , hayqqida asaa ahay hegan kumiis .
hegaa gishshawu , asoore kawoy sanaakireebi denddidi , guyye simmi biidi , nanawe kataman uttiis .
issi gallassi sanaakireebi ba xoossaa nisirooka keettan goynniiddi de7ishin , a naati adiraamelekinne sar77eexeri bisuwan a woridosona . woridi araaraate giyo biitti baqatidosona . a na7ay asiraadooni a sohuwan kawotiis .
he wode kawoy hizqqiyaasi harggidi , hayqqana matiis . yaanidaashin amoxa na7ay hananabaa yootiya isiyaasi akko biidi , &quot; goday nena , neeni hayqqaasappe attin paxakka; hegaa gishshawu , ne keettaa giigissa yaagees &quot; yaagiis .
yaagin hizqqiyaasi godaakko simmi zin77idi , godaa woossiis .
woossiiddi , &quot; abeet godawu , taani ne sinttan tumatettaaninne kumetta wozanan hemettidoogaanne qassi nena ufayssiyaabaa oottidoogaa taayyo neeni hassayana mala , taani nena woossays &quot; yaagidi woossiis; woossiiddi hizqqiyaasi keehi mishettidi yeekkiis .
hegaappe guyyiyan , godaa qaalay isiyaasakko hagaadan yaagiiddi yiis .
yiidi , &quot; ba; baada hizqqiyaasa , goday ne mayzza aawaa daawita xoossay hagaadan yaagees; &quot; taani ne woosaa siyaas; ne afuttaakka be7aas . ne layttaa bolli taani neeyyo tammanne ichchashu layttaa gujjana .
nenanne ha katamaa asoore biittaa kawuwaa kushiyaappe ashshana; taani ha katamaayyo olettada ashshana &quot; yaagees yaaga &quot; yaagiis .
isiyaasi gujjidikka hagaadan yaagiis; &quot; goday ba giido qaalaa polanaagawu malaatay hagaa:
be7a , akaazi pude kiyanawu giigissido xekkan de7iya kuway tammu tangguwaa guyye simmidi baanaadan , taani oottana &quot; yaagiis . yaagin kuway tammu tangguwaa guyye simmidi biis .
yihudaa kawoy hizqqiyaasi harggi paxidoogaappe guyyiyan , xaafido mazamuree hagaa:
taani , &quot; ta de7o layttaayyo biron bagga gakkiyo wode , hayquwaa penggeera gelana haniyaanaa ? ta attida laytta bonqqirggin , mela attana haniyaanaa ? &quot; yaagaas .
hegaadankka qassi , &quot; taani paxa de7iyaageetu biittan godaa be7ikke; ha sa7an de7iyaageetu giddonkka naa77antto be7ikke .
dorssaa heemmiyaagaa dunkkaaniyaadan , ta de7oy shodettiis . shimaynnee afalaa harppan xaaxiyoogaadan , taani ta de7uwaa xaaxaas; ikka tana wonddarashiyaappe duuttiis . gallassaappe qammi gakkanaashin , neeni tana xayssadasa &quot; yaagaas .
sa7ay wonttana gakkanaashinkka taani maaduwaa demmanawu waassaas . shin gaammuwaadan i ta meqettaa ubbaa menttiis . qassi gallassappe qammi gakkanaashin , neeni tana xayssadasa .
taani cirashuwaadaaninne haatta kafuwaadan waassaas; haraphphedankka zuuzummaas . ta ayfeti saluwaa pude xeelliiddi xeelliiddi daafuridosona . abeet godawu , taani un77ettaas; neeni tana ha un77uwaappe kessa ! &quot; yaagaas .
hagaa ubbaa goday i ba huuphen oottiis; yaatin , taani ay gaanawu danddayiyaanaa ? ta shemppoy keehippe un77ettido gishshawu , xiskkoy taappe haakkiis .
abeet godawu , hageetu mala yohotun asi paxa de7ees . hay ta payyatettaa zaarada , tana paxa wottarkkii !
be7a , taani ha gita tuggaa tuggatidoogee taayyo lo77o gidiis . neeni ta shemppuwaa bashshaa ollaappe guyye zaarada ashshadasa; neeni ta nagara ubbaa neeppe guyye zaarada oladasa .
ayssi giikko , duufoy nena galatenna; hayqoykka nena sabbenna . ciimma ollawu duge wodhdhiyaageeti nena ammanttees giidi ufayssaa oottokkona .
taani hachchi nena galatiyoogaadan , paxa de7iyaageetu xalaalati nena galatoosona; neeni ammanttiyoogaa aaway ba naatussi yootees .
goday tana ashshana; hegaa gishshawu , nuuni nu de7o laytta ubban , godaa keettan baqettan waaxettida diittan yexxana .
hagaappe kase isiyaasi , &quot; balasiyaa teeraa daaxxidi , a kixaa bolli wottite . yaatikko , i paxana &quot; yaagi wottiis .
yaagin hizqqiyaasikka , &quot; taani paxada godaa beeta maqidasiyaa pude kiyanaagawu malaatay aybee &quot; yaagidi isiyaasa oychchi wottiis .
he wode , baladaana na7ay , baabiloone kawoy marodaaki baladaani , hizqqiyaasi harggidi paxidoogaa siyido gishshawu , dabddaabbiyaanne imuwaa hizqqiyaasayyo yeddiis .
yeddin hizqqiyaasi kiitettidi yiida asata mokkiis . yaatidi ba buquraa minjjiyo keettan de7iya biraa , worqqaa , sawuwaa , al77o zaytiyaa , ba ola miishshaanne ba buquraa minjjiyo keettan de7iyaabaa ubbaa eta bessiis . ba son woykko ba kawotettaa giddon de7iyaabaa ubbaappe hizqqiyaasi eta bessennan aggidobi aybinne baawa .
hegaappe guyyiyan , hananabaa yootiya isiyaasi kawuwaa hizqqiyaasakko yiidi , &quot; ha asati woygidonaa ? eti awuppe yiidonaa ? &quot; yaagidi oychchiis . oychchin hizqqiyaasi , &quot; eti taakko haaho biittaappe , baabilooneppe yiidosona &quot; yaagiis .
isiyaasi qassikka , &quot; eti ne son ay ay be7idonaa ? &quot; yaagiis . yaagin hizqqiyaasi , &quot; eti ta son de7iya ubbabaa be7idosona; ta buquraa minjjiyo keettan de7iyaabaappe taani eta bessabeennabi aybinne baawa &quot; yaagiis .
hegaappe guyyiyan , isiyaasi hizqqiyaasa , &quot; ubbaappe wolqqaama goday giyoobaa siya .
i hagaadan yaagees; ne kawo keettan de7iyaabay ubbabaynne ne mayzza aawati hachchi gakkanaashin shiishshidobay ubbabay muleera omoodettidi , baabiloone biitti baana gallassati yaana; appe aybinne attenna .
qassi neeyyo yelettana , ne ashonne ne suutta gidiya , ne attuma zaretuppekka omoodettidi baana; biidi baabiloone kawo keettan mureessa gididi oottana yaagees &quot; yaagiis .
yaagin hizqqiyaasi zaaridi , &quot; neeni odido godaa qaalay lo77o &quot; yaagiis . ayssi giikko , hizqqiyaasi , &quot; taani de7ido layttan saroynne woppay de7ana gidennee &quot; yaagidi qoppiis .
intte xoossay hagaadan yaagees; &quot; ta asaa minttettite ! minttettite !
yerusalaamessikka , a omooduwan de7ido wodee polettidoogaa , i nagaray atto geetettidoogaa yootite; i nagaraa gishshawu , goday o naa77u dakko qaxxayidoogaa yootite &quot; yaagees .
issi hagaadan yaagiya cenggurssay siyettees; &quot; bazzuwan godaa ogiyaa giigissite; nu xoossaayyo mela biittan aaho ogiyaa sitti oottite .
wombba ubbay xoqqu gaana; deree ubbaynne keray ubbay ziqqi gaana . moorettida ogee salallana; kirttaakirtto biittaykka dembbattana .
he wode , godaa bonchchoy qonccana; asho maayida ubbay hegaa issippe be7ana . ayssi giikko , godaa doonay hegaa haasayiis &quot; yaagees .
issi cenggurssay , &quot; waassa ! &quot; yaagiyaagaa siyaas . siyada taani , &quot; woygada waassoo ? &quot; yaagaas . &quot; asay ubbay maataa mala; a bonchcho ubbaykka dembbaa ciishshaa mala .
goday ba shemppuwaa a bollan shemppiyo wode , maatay melees; ciishshaykka qoqqofettees . asay tumu maataa mala .
maatay melees; ciishshaykka qoqqofettees; shin nu xoossaa qaalay merinawu eqqidi de7ees &quot; yaagada waassa .
nenoo mishiraachchuwaa yootiya xiyoonee , xoqqa deriyaa pude kiya; nenoo mishiraachchuwaa yootiya yerusalaamee , ne cenggurssaa wolqqappe xoqqu ootta; yayyoppa; xoqqu ootta; yaatada yihudaa katamatussi , &quot; intte xoossay hageeho &quot; yaagada yoota .
be7ite , ubbaa haariya goday wolqqaara yees; yin a qesee ayyo haarana . be7ite , a woytoy aara de7ees; a oosuwaa waagaykka a sinttaana .
i ba wudiyaa henttanchchaadan mizees; ba dorssa maratakka ba qesiyan shiishshidi , ba kiyuwan idimmana . xanttiyaageetakka loddaara kaalettana .
haattata ba kushiyaa kophphiyan makkiday , salota takkaaruwan likkiday , biittaa buhiyaa qun77an makkiday , qassi deretanne keratakka meezaanan likkiday oonee ?
godaa ayyaanaa azaziday , woykko a zoriyaabaa gididi tamaarissiday oonee ?
i bawu qonccanaadan , oonaara zorettidee ? woykko a sitta pirddaa ogiyaa oonee tamaarissiday ? woykko a aadhdhida eratettaa tamaarissiday woy a akeekaa ogiyaa bessiday oonee ?
be7ite , kawotettati gombbo giddon de7iya issi xohetta haatta mala . eti meezaanan de7iya guutta baanadan qoodettidosona . be7ite i haruurota liiqo baanadan denttees .
liibaanoosa mittay ayyo eettanawu gidenna; an de7iya do7atikka xuuggiyo yarshshuwaassi gidokkona .
kawotettati ubbay a sinttan baynnabaa mala; eti a sinttan ubba baynna melaappekka guuttadan qoodettoosona .
yaatin , xoossaa intte oonaara milatissuuteetii ? woykko aybiira likkissi xeelluuteetii ?
eeqa misile gidikko , kushe hiilla eriya asi a massees; hegaa qassi worqqaa tigiyaagee worqqan sheeshshees; biraa tigiyaageekka a bolli biraa sanssalataa medhdhees .
hegaayyo miishshi baynna hiyyeesay yarshshuwawu musenna mittaa doorees; yaatidi , he misilee qaaxxennaadan essanawu kushe hiillaa eriya asa koyees .
eribeekketii ? woykko siyibeekketii ? hagee intteyyo koyroppe odettibeennee ? woykko sa7ay merettoosappe hagaa intte akeekibeekketii ?
i biittaa irzzuwaappe bolla baggan ba araatan uttees; biittan de7iyaageeti a sinttan gumbburo mala . salota magalashodan piddi oottiyaagee , qassi de7iyo soho oottidi , dunkkaanedan toliyaagee ,
halaqata baynnabadan oottiyaagee , biittaa kaalettiyaageetakka hada oottiyaagee a .
biron eti tokettosaaranne zerettosaara , qassi xaphuwaakka biron biittan yeddosaara , goday eta bolli carkkuwaa yeddiigiis; etikka melidosona; melin gotee eta suullaadan efi aggiis .
geeshshay eta , &quot; yaatin , taani aara likkettanawu tana oonaara milatissuuteetii ? &quot; yaagees .
intte ayfiyaa xoqqu oottidi , saluwaa xeellite; he xoolintteta medhdhiday oonee ? i eta olanchchaadan kaalettees; eta qoodaakka erees . i eta ubbaakka eta sunttan sunttan xeesees . a anggaa gitatettaappenne a wolqqaa minotettaappe denddidaagan , etappe issoynne xayenna .
nenoo yaaqoobaa , nenoo israa7eelaa , &quot; ta ogee godaappe geemmiis; xoossay ta pirddaa shenehoo giis &quot; yaagada ayssi amassalay ? qassi ayssi hegaadan gaada haasayay ?
erabeykkii ? siyabeykkii ? goday merinaa xoossaa; i biittaa ubbaakka medhdhidaagaa . i daafurenna; woykko wolqqay awu wurenna; ooninne a qofaa eranawu danddayenna .
daafuranchchawu wolqqaa immees; minotetti baynnaagawukka minotettaa gujjees .
haray atto yelaga naatikka daafuroosona; qassi wolqqaa wuroosona . wodallatikka muleera daafuridi kunddoosona .
shin godaa ammanettidi naagiyaageeti , bantta wolqqaa ooraxissana . eti argganttatudan , qefiyan pude kiyana; woxxidi daafurokkona; hemettidikka wolqqaa wurokkona .
goday hagaadan yaagees; &quot; inttenoo abbaa doonan de7iya biittatoo , co77u giidi , taani yootiyoogaa siyite ! asay bantta minotettaa ooraxissona; eti haa shiiqona; shiiqidi haasayona . ane nuuni pirddettanawu issippe shiiqoos .
&quot; biyo soho ubban xooniya issuwaa arshsho baggappe denttiday oonee ? i kawotettata a sinttan aattidi immees; yaatin , i kawota tohuwaappe garssaara yedhdhees . i eta ba bisuwan baanaadan oottees; qassi ba wonddafiyan suullaadan oottees .
i eta yedettiiddi , a tohoy kase yedhdhibeenna ogiyaarakka saro kanttees .
hagaa oottidaageenne polidaagee qassi yeletatakka koyroppe xeesidaagee oonee ? taani goday , koyroy , wurssettaageetuurakka de7iyaagee , taani a &quot; yaagees .
abbaa doonan de7iya biittati be7idi yayyidosona; sa7aa gaxatikka kokkoridosona . eti issippe shiiqidi , taakko yiidosona .
asa ubbay ba shooruwaa shooruwaa maaddees; qassi ba ishaa , &quot; minna &quot; yaagees .
kushiyaa hiillanchchay worqqaa tigiyaagaa minttettees; kalttan massiyaagee naariqan qoxxiyaagaa , &quot; minna &quot; yaagees . i birataa issippe gattiyoogaa , &quot; hagee lo77o &quot; yaagees; qassi he eeqay qaaxxennaadan , eti misimaariyan baxxannoosona .
goday hagaadan yaagees , &quot; shin nenoo israa7eelaa , ta ashkkarawu , taani doorido yaaqoobaa , ta dabbuwaa abrahaama zariyawu ,
taani nena biittaa gaxaappe ekkada , qassi wurssetta haahosaappe xeegada , neeni ta ashkkaraa yaagidoogoo , taani nena dooraas; qassi taani nena olikke .
taani nenaara de7iyo gishshawu yayyoppa; taani ne xoossaa gidiyo gishshawu dagammoppa . taani nena minttana; qassi taani nena maaddana . taani nena ta xooniya ushachcha kushiyan kaafada oyqqana .
&quot; be7a , nena hanqqettiya ubbay yeellatidi kawuyyana; nenaara eqettiyaageeti kasekka baynnabaadan hanidi xayana .
nenaara ooyettiyaageeta neeni koyana; shin neeni eta demmakka . nenaara olettiyaageeti kasekka baynnabadan , shufuro gididi xayana .
ayssi giikko , taani goday , ne xoossay , ne ushachcha kushiyaa oyqqana . nena , yayyoppa , taani nena maaddana .
nenoo guxuniyawu , yaaqoobaa , inttenoo israa7eela asawu , yayyoppite; taani inttena maaddana . taani , inttena woziyaagee , israa7eela geeshshaa yaagays .
be7a , taani nena ooratta , qaranne achchaara de7iya , qoxxanawu go7ettiyo miishsha oottaas . neeni dereta qoxxada liiqissana; keratakka suullaadan oottana .
neeni eta suraggana; suraggin carkkoy eta efaana; goteekka eta laalana . shin neeni godan ufayttana; qassi israa7eela geeshshan bonchchettana .
&quot; hiyyeesatinne metootanchchati haattaa koyin etawu xayiyo wode , qassi eta kookkeekka saamuwan meliyo wode , taani goday etawu siyana; taani , israa7eela xoossay eta aggikke .
taani mela xoqqa sohotun shaafaa , qassi wombbatu giddonkka pulttuwaa xuussana . bazzuwaa haatti eelliyoosa , qassi mela biittaakka haatti xuuqqiyoosa oottana .
israa7eela geeshshay hegaa medhdhidoogaa , qassi godaa kushee hegaa oottidoogaa asay be7ananne erana mala , qassi qoppananne issippekka akeekana mala , taani bazzuwan zigaanne guuganttaa , barsseneetiyaanne zaytiyaa wogaraa mokissana .
qassikka bazzuwan xiiddaa , odooruwaanne wogaraa issippe wottana &quot; yaagees .
&quot; goday , ane intte mootuwaa haa aattite yaagees . yaaqooba kawoy , ane intte markkaakka haa ehiite yaagees .
ane eti bantta misileta haa ehin , aybi hananawu de7iyaakko , eta misileti nuuyyo yootona . nuuni akeekana malanne eta wurssettaakka erana mala , kase yohoti aybakko nuuyyo yootite; woy qassi sinttappe hananabaakka nuuyyo awaajjite .
intte xoossata gidiyoogaa nuuni erana mala , sinttappe yaanawu de7iyaabaa nuussi yootite . nuuni dagammana malanne yayyana mala , lo77o gidin iita gidin , ane issibaa oottite .
be7ite , intte baynnabaa mala; intte oosoykka hada . inttena dooriya asikka ba huuphiyawu sheneyiyaagaa .
&quot; taani huuphessa baggappe issuwaa denttaas; denttin i yiis . qassi ta sunttaa xeesiya issoy arshsho baggappe yaana . urqqaa medhdhiyaagee urqqaa yedhdhiyoogaadan , i kaalettiyaageeta yedhdhana .
&quot; hagaa nuuni erana mala , koyro nuussi awaajjiday oonee ? woykko nuuni , i likke gaana mala , kasetidi nuussi yootiday oonee ? ooninne hagaa yootiday baawa; ooninne hananabaa yootibeenna . qassi intte qaalaakka siyiday baawa .
taani hagaa kasetada xiyoonessi awaajjaas; qassi taani yerusalaamessikka mishiraachchuwaa yootiyaagaa immaas .
shin taani xeellido wode issoynne baawa; taani zoriyaa oychchiyo wode , eta misiletu giddon zaaruwaa immiya issoynne baawa .
be7ite , eti ubbaykka hada; eta oosoykka mela; seerissidi medhdhido eta misileti mela carkko &quot; yaagees .
taani kaafada oykkido ta ashkkaray , ta shemppoy an ufayttiyoogee , taani dooridoogee hageehoo . taani ta ayyaanaa a bolli wottaas; i kawotettatussi suure pirddaa ehaana .
i waassenna; woy ba qaalaa xoqqissenna; woy qassi ba qaalaa ogiyan sissenna .
dinccettida shombboquwaa i menttenna; qassi lii7attidi eexxiya muqaaddaakka i toyssenna . i ammanettidi , suure pirddaa ehaana .
i biittan suure pirddaa essennan de7iiddi aggenna; woykko guyye geenna . abbaa doona biittatun de7iya asay ubbay a higgiyaa siyanawu naagees .
xoossay goday , salota medhdhidi miccidaagee , sa7aanne sa7aappe kiyiyaabaa ubbaa oottidaagee , sa7an de7iya asawu shemppuwaa immiyaagee , an hemettiya ubbawu de7uwaa immiyaagee hagaadan yaagees;
&quot; taani godaa; taani nena xillotettan xeesaas; taani ne kushiyaa oyqqada , nena naagana .
neeni qooqiyaa ayfiyaa dooyana mala , omoodettidaageeta omooduwaa keettaappe kessana mala , xuman de7iyaageetakka qasho keettaappe kessana mala , taani nena kawotettatussi poo7o oottada , qassi asaassikka maachcha oottada immana .
taani godaa; hegee ta sunttaa . ta bonchchuwaa taani harawu immikke; ta galataakka masettidi giigida misiletussi immikke .
be7ite , kase taani yootidobati ubbay polettidosona . ha77i qassi taani oorattabaa awaajjays; eti hananaappe kasetada taani intteyyo yootays &quot; yaagees .
godaassi ooratta mazamuriyaa yexxite; biittaa gaxaappe doommidi , a galataa yootite . abbaa bollan biyaageetinne an kumida ubbaykka ane waassona . abbaa doona biittatinne etan de7iya ubbaykka yexxona .
bazzoynne bazzon de7iya katamati , qassi qeedaare asay de7iyo moottatikka bantta qaala xoqqu oottona . selaa7a giyo kataman de7iyaageetikka deriyaa huuphiyaappe bantta ililssaa sissona .
eti bonchchuwaa godawu immona; a galataakka gaxa biittatun awaajjona .
goday mino asadan kiyana; olanchcha asadan , i ba hanqquwaa denttana . i waassana; ba qaalaakka xoqqu oottidi alaahana . i mino gidiyoogaa ba morkketa bessana .
goday hagaadan yaagees; &quot; adussa wodeesappe taani saruwan takkaas; co77u gaada danddayaas . ha77i maaretay oykkido maccaaseedan , taani waassana; tookka tookkada shemppananne peenuqana .
taani deretanne kerata laalana; etan mokkidabaa ubbaa melissana . shaafata haruuro kessana; deelletakka melissana .
&quot; taani qooqeta eti erenna ogiyaara ehaana; eti erenna loossuwaarakka kaalettana . eta sinttan de7iya xumaa poo7uwawu laammana; kirttaakirtto sohuwaakka salallissana . hageeta taani etawu oottana; taani eta mulekka aggikke .
shin massidi giigissido misiletun ammanettiyaageeti , qassi seerissidi giigissido misileta , intte nu xoossata yaagiyaageeti guyye simmana . eti muleerakka yeellatana &quot; yaagees .
goday hagaadan yaagees; &quot; inttenoo tulletoo , siyite; inttenoo qooqetoo , intte be7ana mala xeellite .
ta ashkkaraappe hara qooqee oonee ? taani kiittiyo uraappe hara tullee oonee ? godaassi dummatida uraadan , woykko godaa ashkkaraadan qooqee oonee ?
darobaa xeellaasa; shin akeekakka . ne hayttatikka dooya; shin siyakka &quot; yaagees .
goday ba xillotettaa gishshawu , ba higgiyaa gitayanawunne bonchchanawu dosiis .
shin hagee asay bonqqettiisinne wotti ekettiis . eti ubbaykka diizzan ohettidi , qasho keettan qosettidosona . eti bonqqettidosona; shin eta ashshiyaabi baawa . qassi omoodettidosona; shin ooninne , &quot; zaarite &quot; yaagiyaabi baawa .
intte giddoppe hagaa siyanay oonee ? qassi sinttappe yaana wodiyaabaa ezgganay oonee ?
yaaqooba omooddiyaagawu , israa7eela bonqqiyaagawu aattidi immiday oonee ? a bollan nuuni nagaraa oottido , a ogiyan eti beennan ixxidonne a higgiyawukka eti azazettennan ixxido godaa gidenneeyye ?
hegaa gishshawu , i eta bolli ba hanqquwaa suuluwaanne yashshiya olaa gussiis; i eta yuushuwan tamaa eettiis , shin eti eribookkona; i eta xuuggiis; shin eti akeekibookkona .
shin nenoo yaaqoobaa , nenoo israa7eelaa , nena medhdhida goday hagaadan yaagees; &quot; taani nena wozido gishshawu yayyoppa . taani nena ne sunttan xeesaas; neeni taagaa .
neeni haattaa gidduwaara pinniyo wode , taani nenaara gidana . neeni shaafatu gidduwaara pinniyo wodekka eti nena muukkokkona . neeni tamaa giddoora aadhdhiyo wode , xuugettakka; lacoykka nena meenna .
ayssi giikko , taani nena ashshiyaagaa israa7eela geeshshaa , godaa ne xoossaa . taani gibxxe neeyyo wozo oottada , toophphiyaanne saaba ne laamiyaa immana .
neeni ta sinttan al77onne bonchcho gidiyo gishshawunne , taanikka nena siiqiyo gishshawu , ne laamiyawu asaa , ne shemppuwaa laamiyawukka kawotettata immana .
&quot; taani nenaara de7iyo gishshawu yayyoppa; taani ne zerettata arshshoppenne arggoppe shiishshada ehaana .
taani huuphessa baggaa , eta zaarada eha ! yaagana . tohossa baggaakka , eta teqqoppa yaagana . ta attuma naata haahuwaappe , ta macca naatakka sa7aa gaxaappe ehaana;
ta sunttan xeegettida ubbata , taani ta bonchchuwawu medhdhidoogeeta , taani giigissidoogeetanne oottidoogeeta hammite &quot; yaagana .
ayfee de7ishin qooqida asata , hayttaykka de7ishin tullidaageeta kessa;
kawotettati ubbay issippe shiiqona; asaykka yaa7aa utto . eta giddoppe hagaa yootanawunne kase aadhdhida yohota nuna bessanawu danddayiyay oonee ? hara asaykka siyidi , &quot; hagee tuma &quot; yaagana mala , eti likke gidiyoogaa bessanawu bantta markkata ehoona;
goday hagaadan yaagees; &quot; intte ta markkata; intte tana erana malanne ammanana mala , qassi taani xoossaa gidiyoogaa akeekana mala , taani doorido ta ashkkarati inttena . taappe kase hara xoossi merettibeenna; woykko taappe guyyiyankka hara xoossi de7enna .
&quot; tanattennee; taani godaa . taappe attin , hara ashshiyaabi baawa .
taani yootaas , ashshaasinne awaajjaas . intte giddon hara allaga xoossi de7ibeenna . taani xoossaa gidiyoogawu taayyo intte markkata .
taani xoossaa; xaphoppe doommadakka taani tanattennee . ta kushiyaappe ooninne ashshenna; taani oottidoogaa laammanawu danddayiyaabi baawa &quot; yaagees .
goday , inttena woziyaagee , israa7eela geeshshay hagaadan yaagees; &quot; intte gishshawu , baabiloone kiittada eta gordde mittaa menttana; eta ililssaykka zilaassawu laamettana .
taani godaa , intte geeshshaa , israa7eela medhdhidaagaa , intte kawuwaa &quot; yaagees .
abbaa giddon ogiyaa , wolqqaama haattatu giddoorakka loossuwaa kessidi ,
para gaaretanne parata , olaanchchatanne mino asata abbawu ehiidi , eti denddennaadan zaqqulssida goday , qassi eta muqaaddaa lacuwaadan toyssida goday hagaadan yaagees;
&quot; kase yohota haasayoppite; benibatakka qoppoppite .
be7ite , ha77i taani oorattabaa oottays; ikka ha77i mokkees . intte hegaa erekketiiyye ? taani bazzon ogiyaa , mela biittankka shaafata kessana .
bazzo do7ati , worakanatinne yanchchati tana bonchchana .
ayssi giikko , ta galataa awaajjana mala , ta giigissidonne doorido ta asaassi taani bazzon haattaa , mela biittankka shaafata immays .
&quot; shin nenoo yaaqoobaa , neeni ta sunttaa xeesabaakka; nenoo israa7eelaa , neenikka tana salettadasa .
neeni taayyo xuuggiyo yarshshuwaassi dorssaa ehabaakka; woy hara yarshshotunkka tana bonchchabaakka . taani nena kattaa yarshshuwaa imma gaada wayssabeykke; woy qassi ixaanaa imma gaada daafurssabeykke .
neeni taayyo ixaanaa miishshan shammabaakka; woykko ne mehiyaa yarshshuwaa modhdhuwan tana kalissabaakka . shin neeni ne nagaran tana wayssadasa; ne naaquwankka tana daafurssadasa .
&quot; tana , ne mooruwaa ta gishshawu gaada qucciyay tanattennee; ne nagaraakka zaarettada hassayikke .
tana hassayissa; ane issippe ha yohuwaa mootettoos . neeni xillo gidiyoogaa be7anawu ane ne yohuwaa bidda .
ne koyro aaway nagaraa oottiis; nena tamaarissiyaageetikka tana naaqqidosona .
hegaa gishshawu , taani beeta maqidasiyaa halaqata tunissaas; yaaqooba bashshawu , israa7eelakka cashshawu aattada immaas &quot; yaagees .
goday hagaadan yaagees; &quot; ta ashkkarawu yaaqoobaa , taani doorido israa7eelaa , ha77ikka siya .
taani nena medhdhaas; ne aayee uluwan nena giigissaasinne maaddaas . ta ashkkaraa yaaqoobaa , taani dooridoogoo , yayyoppa .
taani saamettida biittan haattaa gussana; mela biittankka pulttuwaa gogissana . taani ta ayyaanaa ne naatu bolli , ta anjjuwaakka ne zerettatu bolli gussana .
haattaa doonan mokkida maataadan , qassi goggiya pulttuwaa lanqqiyan de7iya mittaadan , eti mokkana .
issoy , taani godaagaa yaagana; haray qassi bana yaaqooba sunttan xeesana; haraykka , qassi ba kushiyaa bollan , taani godaagaa yaagidi xaafana; i qassi bana israa7eeli xeegettiyo siiqo sunttan xeesana &quot; yaagees .
goday , israa7eela kawoy , a woziyaagee , ubbaappe wolqqaama goday hagaadan yaagees; &quot; koyroy tana; wurssettaykka tana . taappe hara xoossi baawa .
ta mali oonee ? de7ikko ane awaajjo; qassi ane ta sinttan eqqidi yooto . beniisappe doommidi , sinttappe yaanabata yootiyaagee oonee ? ane eti sinttappe hananabaa nuuyyo yootona .
yayyoppite; qassi dagammoppite . taani hagaa intteyyo beniisappe doommada yootabeykkinaa ? qassi awaajjabeykkinaa ? hegawu taayyo intte markka . taappe attin , hara xoossi de7ii ? hara zaalli baawa; taani oonanne erikke &quot; yaagees .
eeqa misileta massidi medhdhiya ubbati hada; eti an ufayttiyoobati eta go7okkona . eta markkatikka be7okkonanne erokkona . hegaa gishshawu , eti yeellatana .
xoossa giigissiday , woykko aybawunne go77enna misile massiday oonee ?
be7ite , a laggeti ubbay yeellatana; kushe hiillanchchati ubbay asa . ane eti ubbaykka issippe shiiqidi eqqona . eti yayyana; qassi eti ubbaykka issippe yeellatana .
birataa qoxxiyaagee ba qoxxiyo birataa taman wottees; wottidoogee bonqqidaagaa naariqan qoxxidi , ba mino qesiyan a meretaa giigissees . hegaa giigissidi namisettees; a minotettaykka wurees . haattaakka uyenna; labbanees .
anaaxee wodoruwan likkees; likkidi irssaasiyan a bolli malaataa wottees; yaatidi maloogiyan lil77issees . lil77idaagaa likkidi , puulaara de7iya asa misile milatissi giigissidi , ba son wottees .
i hegaa oottanawu zigaa qanxxees; woykko wolaa woy xiiddaa wora giddoppe dooridi diccanaadan oottees . woy ixxikko , i zigaa tokkin , iray a dichchanaashin naagees .
hegaappe guyyiyan , i assi eettiyo mitta gidees; ikka appe baggaa ekkidi , eettidi ho77ees; qassi baggaa eettidi , oyttaa uukkees . appekka xoossaa medhdhidi , ayyo goynnees; qassi misiliyaa massidi , a sinttan gufannees .
appe baggaa taman eettidi , qumaa kattees; baggan ashuwaa xiixxidi , kallidi mees . qassi tamaa ho77i simmidi , &quot; hashshukkonne , laa hagee ayba ho77ii ! &quot; yaagees .
qassi attida mittaa massidi , bawu goynniyo xoossa misile kessees . he misiliyaa sinttan gufannidi , ayyo goynnees; yaatidi , &quot; neeni ta xoossaa gidido gishshawu , tana ashsha &quot; yaagidi woossees .
eti aynne erokkona; aynnekka akeekokkona . ayssi giikko , eti be7enna mala , eta ayfee goozettiis; qassi akeekenna mala , eta wozanaykka gorddettiis .
eeqaa oottiya asi ba wozanan , &quot; appe baggaa taman eettaas; a bonqquwankka oyttaa uukkaas; ashuwaakka an xiixxada maas . yaatin , appe attidaagaa sheneyiya eeqaa oottada medhdhoo ? qassi mittaa muduwawu gufannada goynnoo ? &quot; yaagiyo eri woy akeeki oossinne baawa .
i bidinttaa mees; a cimettida wozanay a wora kaalettiis . i ba shemppuwaa ashshanawu woykko , &quot; ta ushachcha kushiyan de7iyaagee eeqappe attin , xoossaa gidenna &quot; gaanawu danddayenna .
goday hagaadan yaagees; &quot; yaaqoobaa , nenoo israa7eelaa , neeni ta ashkkaraa gidiyo gishshawu , ha yohota hassaya . taani nena giigissaas; neeni ta ashkkaraa . nenoo israa7eelaa , taani nena dogikke .
taani ne mooruwaa shaaraadan , ne nagaraakka ciggaaraadan quccaas . taani nena wozido gishshawu , taakko simma &quot; yaagees .
inttenoo salotoo , goday hagaa oottido gishshawu , ufayssan yexxite . inttenoo biittaa ciimmatoo , ililite . inttenoo deretoo , worawunne a giddon de7iya mitta ubbawu , mazamuriyaa kinchchite . ayssi giikko , goday yaaqooba woziis; qassi israa7eela giddonkka i bonchchettana .
nena woziyaagee , aayee uluwan nena tilida goday hagaadan yaagees; &quot; taani godaa , ubba yohota medhdhidaagaa; salota tarkka tolidaagaa; sa7aakka tarkka miccidaagaa . ta hegaa oottiyo wode , tanaara ooni de7ii ?
taani worddo hananabaa yootiyaageetu malaataa hada oottays; qassi shareechchotakka eeyya kessays . taani aadhdhida eranchchata guyye zaarays; eta eraakka eeyya oottays .
taani ta ashkkaraa qaalaa minttays; ta kiittidoogeeti hanana giidobaakka polays . taani yerusalaame katamaa , neeni asi de7iyo soho gidana yaagays; yihudaa katamatakka , intte simmidi keexettana; intte gimbbiyaakka ooraxissana yaagays .
taani haattaa ciimmatakka , melite ! intte goggiya haattatakka melissana yaagays .
qassi qiiroosa , neeni ta asaa heemmiyaagaa; neeni yerusalaame katamaa , &quot; ne simmada keexettana &quot; yaagadanne , beeta maqidasiyaakka , &quot; ne baasoy baasettana &quot; yaagada ta halchchuwaa poliyaagaa yaagays &quot; yaagees .
goday tiyidoogawu , kawotettata ayyo haarissana mala , kawotu gittaa birshshana malanne penggeekka ayyo a sinttan dooyettana mala , a ushachcha kushiyaa oyqqido qiiroosawu goday hagaadan yaagees;
&quot; taani ne sinttaara baana; dereta dembbayana . nahaasiyaa birataa sanqqata menttana; birata hiraqotakka qanxxana .
nena ne sunttan xeesiyaagee tana godaa , israa7eela xoossaa gidiyoogaa neeni erana mala , taani neeyyo xuma sohuwan de7iya aquwaanne geeman qosettida duretaa immana .
ta ashkkaraa yaaqooba gishshawunne taani doorido israa7eela gishshawu , taani nena ne sunttan xeesays . neeni tana erana xayikkonne , taani nena bonchcho sunttan xeesays .
&quot; taani godaa; taappe hari baawa; taappe hara xoossi de7enna . away mokkiyoosaappe biidi , wulliyoosaa gakkanaashin de7iya asay taappe hari baynnaagaa erana mala , taani nena gixissays .
gidikkonne , neeni tana erabaakka . taani godaa; taappe hari baawa .
taani poo7uwaa oottays; xumaakka medhdhays . sarotettaa oottays; bashshaakka ehays . taani goday , ha ubba yohota oottiyaagaa .
&quot; inttenoo salotoo , bollappe duge xillotettaa tigite; shaaratikka a bukkona . biittay dooyetto; dooyettin atotettaykka pude mokko . xillotettaykka aara issippe dicco . taani goday hagaa medhdhaas .
&quot; bana medhdhidaagaara baaxetiyaagawu aayye7ana ! ayssi giikko , i urqqa miishshaappe issuwaa . urqqay medhdhiyaagaa , ay oottay ? woy qassi , neeni hiillaa erakka yaagiiyye ?
ba aawaa , ay yeladii ? yaagiya urawu , woykko ba aayyiyo , ay maarettadii ? yaagiya urawu aayye7ana !
goday , israa7eela geeshshay , a medhdhidaagee , hagaadan yaagees; sinttappe hananabaa eranawunne ta naatubaa tana oychchanawu intte besseetii ? ta kushiyan taani oottanabaakka tana azazanawu besseetii ?
taani sa7aa oottaas; asaakka a bolli medhdhaas . salota taani ta kushiyan tolaas; etan de7iya meretata ubbaakka azazaas .
taani qiiroosa xillotettan denttaas; a ogiyaa ubbaakka suure oottana . miishsha qanxxennan , woykko mattaaye immennan , i ta katamaa keexxana; ta asaakka omooduwaappe kessana yaagees . taani ubbaappe wolqqaama goday hagaa odays &quot; yaagees .
goday hagaadan yaagees; &quot; gibxxe duretaynne toophphiyaa zal77ee , qassi geesaa adussa gidiya sabaa7a asatikka neekko yiidi , nebaa gidana . eti sanssalatan qashettidi , nena kaallana . eti neeyyo goynniiddi , xoossay ne xallaara de7ees; hari baawa; appe hara xoossi baawa yaagidi neeyyo watiwatana &quot; yaagees .
abeet xoossawu , israa7eela ashshiyaagoo , tumuppe neeni nena genttiya xoossaa .
eeqaa medhdhiyaageeti ubbaykka yeellatananne kawuyyana . eeqa misiliyaa medhdhiyaageeti ubbay issippe kawushshawu baana .
shin israa7eela goday merinaa atotettan ashshirggiis; intte merinawukka yeellatekketanne kawuyyekketa .
salota medhdhida goday , biittaakka giigissidi oottidaagee , qassi asi de7anaadaanappe attin , biittaa coo medhdhibeenna xoossay hagaadan yaagees; &quot; taani godaa; taappe hari baawa;
taani geeman , awankko issi xuma biittan haasayabeykke . yaaqooba zerettaassikka , tana mela sohuwan koyite gabeykke . taani goday tumaa haasayays; likkebaa odays .
&quot; inttenoo kawotettatuppe attidaageetoo , issippe shiiqidi haayite; mataa shiiqite . mittaappe oosettida eeqa misiliyaa tookki yuuyiyaageetawunne , ashshanawu danddayenna xoossaa woossiyaageetawu eri baawa .
ane yootite; intte mootuwaa shiishshite; etikka ane issippe zorettona . adussa wodiyaappe kase hagaa odiday oonee ? benippe hagaa awaajjiday oonee ? tana godaa gidikkinaayye ? taappe attin hara xoossi baawa . taani xillo xoossaanne ashshiyaagaa . taappe hari baawa .
&quot; inttenoo biittaa gaxan de7iya ubbatoo , taakko simmidi , attite . ayssi giikko , taani xoossa; taappe hari baawa .
taani ta huuphiyan caaqqaas; guyye simmenna qaalay ta doonaappe xillotettan kiyiis: asay ubbay taayyo gulbbatana; inxxarssa ubbaykka tanan caaqqana yaagaas .
&quot; eti tabaa haasayiiddi , xillotettaynne minotettay godaa xalaalan de7ees yaagana &quot; yaagees . a ixxiyaageeti ubbay akko yaana; yiidi yeellatana .
shin israa7eela zerettay ubbay godan , xoonuwaanne bonchchuwaa demmana .
beela giyo baabiloone eeqay goynnees; naba giyo eeqaykka hokkees . kase intte tookkiyo eta misileti ha77i caana mehetu bollan caanettidi , etawu deexo tooho gididosona .
caana meheti deexuwaappe denddidaagan , caanaara issippe kunddidosona; eeqati banttana ashshanawu danddayenna gishshawu , bantta huuphiyawukka omoodettidi biidosona .
goday hagaadan yaagees; &quot; inttenoo , israa7eelappe attidaageetoo , yaaqooba zaretoo , taani yootiyoogaa siyite; intte yelettido wodiyaappe doommada taani inttena tookkaas .
intte cimmana gakkanaashinkka taani tanakka; intte puulummana gakkanaashinkka , taani inttena maaddana . taani inttena medhdhaas; taani inttena denttana; taani inttena tookkananne ashshana .
&quot; tana o mala guuteetii ? qassi oonaara likkissuuteetii ? nuuni issi mala gidanaadan , tana oonaara gatti xeelluuteetii ?
worqqaa bantta qarcciitaappe qoliyaageetinne biraa meezaanan wottidi likkiyaageeti hegaa etawu xoossa oottidi medhdhana mala , worqqaa tigiyaagaa qaxaroosona . ikka xoossa oottidi medhdhees; yaatin , eti he eeqaa sinttan hokkidi goynnoosona .
eti a denttidi , bantta hashiyan tookkoosona; tookkidi a sohuwan a wottoosona . yaatobare i hegan eqqi aggees; hegaappe yaa haa qaaxxenna . issi asi ayyo waassikkokka , zaaruwaa immenna; qassi a metuwaappekka a ashshenna .
&quot; inttenoo nagarnchchatoo , hagaa hassayitenne qoppite; intte wozanan kahan wottite .
beni wode hanida yohota hassayite . ayssi giikko , taani xoossaa; hari baawa . taani xoossaa; ta mali ooninne baawa .
ta qofay minnana; qassi taanikka ta halchchuwaa ubbaa polana yaagays . wurssettan hananabaa doomettan , qassi biron hanibeenna yohota beni wodiyaappe doommada awaajjays .
arshsho baggappe bonqqiya kafo , haaho biittaappe ta qofaa poliya asa taani xeesada , taani giidoogaa taani polana; taani halchchidobaakka taani oottana .
&quot; inttenoo wozanay muumidoogeetoo , xillotettaappekka haakkidaageetoo , taani yootiyoogaa siyite;
taani ta xillotettaa mataa ehays; ikka haaho gidenna . ta atotettay gam77enna; taani ta atotettaa xiyoonessi , ta bonchchuwaakka israa7eelassi immana &quot; yaagees .
goday hagaadan yaagees; &quot; bii baabiloone geela7ee , duge wodhdha; wodhdhada baanan utta . bii kaladaawetu na7ee , ne kawotaa araataa aggada sa7an utta . ayssi giikko , hagaappe sinttanawu neeni saaphotiyaaronne baalotiyaaro geetettakka .
woxaa ekkada kattaa gaacca . ne gullettaa qaara; ne adussa maayuwaakka kessa . ne xifaa bessa; yaatada shaafata pinna .
ne kalloy qaarettana; ne pokkoykka beettana . taani haluwaa kiyana; oossikka qarettikke &quot; yaagees .
nuna woziyaagee , ayyo sunttay ubbaappe wolqqaama godaa gidiyoogee , israa7eela geeshshaa .
goday hagaadan yaagees; &quot; bii kaladaawetu na7ee , ba; baada xuman co77u gaada uttaaga . ayssi giikko , hagaappe sinttawu neeni kawotettatu kawiyo geetettakka .
taani ta asaa hanqqettaas; ta laataakka tunissaas; taani eta ne kushiyan aattada immaas . neeni etawu qarettabaakka; cimidaageetu bollankka ne qambbaraa keehi deexettadasa .
neeni , taani merinawu kawiyo gidana yaagadasa . hegaa gishshawu , ha yohota ne wozanan qoppabaakka; eta wurssettaakka hassayabaakka .
&quot; nenoo woppu gaada uttidaareenne ishaluwaa dosiyaaree , siya . ne wozanan , tana; taappe attin , hari baawa . taani am77e kiyikke; woykko yelada na7i baynna mayne gidikke yaagadasa .
ha naa77u yohoti issi gallassi ayfee liphanaashin , ne bolli yaana . ne bitay daro , ne murunnoykka gita wolqqaama gidikkonne , neeni ne naatuppe mela attiyoogeenne am77etettay ne bolli kumettan yiyoogee attenna .
&quot; neeni ne iitatettan ammanetta uttadasa; qassi , tana ooninne be7enna yaagadasa . ne aadhdhida eratettaynne cinccatettay nena wora kaalettin , neeni ne wozanan , tana , taappe attin , hari baawa yaagadasa .
shin neeni waata daadumatada haassanaakko erenna iitay ne bolli yaana . neeni waagaa qanxxanawu danddayenna boshay ne bollan wodhdhana; qassi neeni aybanne erenna bashshay qoppennan ne bolli yaana .
&quot; ane neeni ne naatettaasappe oottaydda de7ido ne bitaanne ne murunnuwaa ha77ikka aggoppa . ooni erii , ne googaadan hananaakko; woy neeni an daganttanaakko .
zore xalaalan ne daafuradasa . saluwaa xoolinttiyaa qoodiyaageeti , a xeellidi hananabaa yootiyaageeti , qassi , aginaa xeeruwan xeeruwan ne bollan yaanabaa yootiyaageeti ane nena ashshona .
be7a , eti durcca mala; tamay eta maana . eti tamaa lacuwaappe banttana ashshanawu danddayokkona . hegee asi ba bollaa ho7ettanawu ho77iyo bonqqo woykko qassi asi a sinttan uttanawu danddayiyo tama gidenna .
neeni etaara daafuridoogeeti , ne naatettaasappe doommidi , nenaara zal77idaageeti neeyyo hegaa mala . eti ubbaykka ba ginaara ginaara laalettana; nena ashshiyaabikka issoynne baawa .
&quot; inttenoo yaaqooba zaretoo , israa7eela sunttan xeesettiyaageetoo , qassi yihudaa zerettaappe yiidaageetoo , hagaa siyite . intte godaa sunttan caaqqeeta; israa7eela xoossaa xeeseeta; shin tumatettaaninne xillotettan gidenna .
intte inttena geeshsha katamaa sunttan xeeseeta; israa7eela xoossan zemppeeta; a sunttay ubbaappe wolqqaama godaa .
&quot; taani kase hanidabata daro wodiyaappe kase yootaas; ta doonaappe eti kiyidosona . kiyin eti eesuwan polettanaadan , taani oottaas .
ayssi giikko , neeni yootin siyennaagaa , ne morggee birataa mala gidiyoogaa , ne som77oykka nahaasiyaa giyo birataadan leeqqamennaagaa taani eraas .
hegaa gishshawu , neeni , hagaa ta eeqay oottiis; qassi ta masettida misiletinne ta seerissidi oottido misilee oottiis geennaadan , taani hegaa neeyyo benippe doommada odaas . qassi eti hananaappe kasetada , taani eta neeyyo awaajjaas .
&quot; neeni kase siyadasa; ha77i simmi hagaa ubbaa be7a . yaatin , neeni hagaa ubbaa tuma giikkii ? ha77ippe doommada sinttanawu neeni oorattabaa siyanaadan , taani oottana .
eti ha77i merettidosonappe attin , beni merettibookkona . neeni , be7a , taani eta erays geennaadan , hachchippe kase neeni mulekka etabaa siyabaakka .
neeni mulekka siyabaakka; qassi mulekka erabaakka . ne hayttay benippekka dooyettibeenna . ayssi giikko , neeni cimmiyaagaa gidiyoogaa taani erays; qassi yelettoosappekka neeni makkalanchcha geetettada xeesettadasa .
&quot; ta sunttaa gishshawu , taani ta hanqquwaa zaarana; taani nena xayssennaadan , ta hanqquwaa teqqana .
be7a , taani nena paaccaas; shin biraadan gidenna; taani nena metuwaa taman paaccaas .
taani ta gishshawu , hagaa oottays . ayssi giikko , ta sunttay tooshettanawu taani koyikke . taani ta bonchchuwaa harawu immikke .
&quot; nenoo yaaqoobaa , taani xeesido israa7eela , taani giyoobaa siya . taani tana; koyroykka wurssettaykka tana .
biittaa baasuwaa ta kushee baasiis . salotakka ta ushachcha kushee micciis . taani eta xeesiyo wode , eti issippe eqqoosona .
&quot; intte ubbay issippe shiiqidi siyite; eeqatuppe hagee hananaagaa kasetidi yootiday oonee ? goday dooridoogee a qofaa baabiloone bolli polana; a qeseekka baabiloone biittaa asaa bolli gidana .
taani ta addiniitay a xeesaasinne ayyo yootaas; a ehiiday tana . qassi i oottiyoobay ubbay ayyo injjetana .
&quot; taakko haa shiiqidi , hagaa siyite; taani koyroppe doommadakka geeman haasayabeykke; hegee hanido wodiyaappekka doommada taani yan de7ays &quot; yaagees . qassi ubbaa haariya godaynne a ayyaanay ha77i tana kiittidosona .
goday , nena woziyaagee , israa7eela geeshshay hagaadan yaagees; &quot; taani goday , ne xoossay , nena maaddiyaabaa tamaarissiyaagaa . neeni baanawu bessiya ogiyankka nena kaalettiyay tana .
neeni ta azazuwaa siyidabaa gidiyaakko , ne sarotettay shaafaa haattaadan goggana shin; ne xillotettaykka abbaa beetaadan hanana shin .
ne zaree abbaa shafiyaadan , ne naatikka qoodi baynna sa7aa baanaadan corattana shin; eta sunttaykka ta sinttappe xayennan woykko kichchennan aggana shin &quot; yaagees .
baabiloone biittaappe kiyite; baabiloone asaappekka baqatite ! qaalaa xoqqu oottidi , ufayssan hagaa haasayite; sa7aappe sa7aa gaxaa gakkanaashin , hagaa kiittite . kiittidi , &quot; goday ba ashkkaraa yaaqooba woziis &quot; yaagidi odite .
i eta bazzo giddoora kaalettido wode , eti saamettibookkona . zaallaappe haattaakka etawu pulttissiis; zaallaa i phalqqin , haattay xuuqqiis .
goday , &quot; iitatussi saroy baawa &quot; yaagees .
inttenoo , abbaa doonan de7iya biittatoo , taani odiyoogaa siyite . inttenoo , haahuwan de7iya kawotettatoo , ezggite . taani yelettanaappe kase goday tana xeesiis; qassi ta aayee uluwan de7ishin , ta sunttaa sunttiis .
ta inxxarssaa qara bisuwaadan oottiis; ba kushiyaa kuwan tana genttiis; i tana poshshido zubbe oottiis; yaatidi ba shoohuwaa giddon tana yeggidi qottiis .
i tana , &quot; neeni taani nenan bonchchettiyo ta ashkkaraa israa7eela &quot; yaagiis .
shin taani hagaadan yaagaas; &quot; taani mela coo daafuraas; ta wolqqaakka go77ennabaaninne hadaban coo wurssaas . ta pirdday godaa mataana; ta waagaykka ta xoossaa mataana &quot; yaagaas .
ha77ikka , taani godaa ayfiyaa sinttan bonchchettido gishshawunne ta xoossay taayyo wolqqa gidido gishshawu , yaaqooba akko zaaranawunne israa7eela akko shiishshanawu , taani awu ashkkara gidanaadan , tana ta aayee uluwan tilida goday hagaadan yaagees;
&quot; neeni yaaqooba zariyaa denttanawunne israa7eelappe attidaageeta zaarada ehaanawu , neeni taayyo ashkkara gidiyoogee qii guuttabaa . hegaa gishshawu , ta atotettay biittaa gaxaa gakkanaadan , taani nena kawotettatuyyo poo7o oottana &quot; yaagees .
asay karidoogawu , ixxidoogawunne deriyaa haariyaageetu ashkkarawu , goday , israa7eela woziyaagee , israa7eela geeshshay hagaadan yaagees; &quot; ammanettiya godaa gishshawunne nena doorida israa7eela geeshshaa gishshawu kawoti be7idi , denddi eqqana . deriyaa haariyaageetikka be7idi goynnana &quot; yaagees .
goday hagaadan yaagees; &quot; taani doorido wodiyan ne oyshaa zaaraas . atotettaa gallassi taani nena maaddaas . taani nena naagana; neeni biittaa zaarettada essana mala , asi de7enna biittatakka neeni laatissana mala , taani nena asaayyo maachcha oottada immaas .
omooduwan de7iyaageeta , kiyite ! xumaa qashuwan de7iyaageetakka , birshshettite ! gaana mala , asaassi maachcha oottada nena immana . eti ogiyaa lanqqen heemettana; booddila kera ubbaa bolli allaxxana .
eti namisettokkona woy saamettokkona . eta bazzuwaa mishoy xuuggenna; awaykka eta meenna . etawu qarettiyaagee eta kaalettana; pultto haattaakkokka eta laaggana .
&quot; taani ta dereta ubbaa oge kessana; ta wogga ogetikka zanggaaraappe xoqqu gaana .
be7a , ta asay haahosaappe yaana: huuphessa baggaappenne arggo baggaappe yaana . qassi asiwaana biittaappekka yaana &quot; yaagees .
inttenoo salotoo , ufayssan yexxite . nenoo biittawu ufaytta . inttenoo deretoo , ililite ! ayssi giikko , goday ba asaa minttettiis; qassi ba metootanchchatussikka qarettees .
shin xiyoona , &quot; goday tana aggi bayiis; goday tana dogi bayiis &quot; yaagawusu .
goday hagaadan yaagidi zaarees; &quot; aayyiyaa ba xanttiyo na7aa doganawu danddayayyye ? ba uluwaappe yelido na7awu qarettekkeeyye ? geelladan a dogiyaakkokka , taani nena dogikke !
be7a , taani nena ta kushiyaa gomppan xaafa wottaas; neeni dirssaa gimbbetikka ubbatoo ta sinttan de7oosona .
&quot; nena zaarettidi keexxiyaageeti yaana; nena qolidaageeti kiyidi baana .
ane xoqqu gaada , ne yuushuwaa xeella; ne naati ubbay issippe shiiqidi , neekko yaana . taani goday ta de7uwan caaqqays: neeni eta ubbaa alleeqodan maayana; bullashettanawu haniya maccaaseedan , neeni eta qumaayana .
&quot; ne bashsha sohotinne baysa biittati ha77i nenan de7iya asaassi keehi un77ana; qassi nena qolidaageetikka neeppe haakkana .
neeni kayyottiyo layttatun neeyyo yelettida naati ne hayttan odiiddi , hagee sohoy nuuyyo keehi un77o; hegaa gishshawu , nuuyyo de7anawu aaho sohuwaa imma yaagana .
yaagin neeni ne wozanan , hageeta naata ubbaa taayyo oonee yeliday ? taani yelada xontta attaas shin; taani maynaas shin; taani omoodettada wora baas shin . yaatin , hageeta oonee dichchiday ? be7a; taani tarkka attaas; yaatin hageeti naati ubbay awuppe yiidonaa ? yaagana &quot; yaagees .
ubbaa haariya goday hagaadan yaagees; &quot; be7a , taani kawotettatussi malaataa bessana; taani asaassi ta banddiraa essana . eti ne attuma naata idimmidi ehaana; ne macca naatakka bantta hashiyan tookkidi ehaana .
kawoti nena dichchiya aawata gidana; eta macca kawotikka nena xanttiyaageeta gidana . eti gufannidi , neessi goynnana; qassi ne tohuwaa baanaakka laaccana . taani godaa gididoogaa neeni hegan erana; tanan ammanettidi naagiyaageeti yeellatokkona &quot; yaagees .
omooduwan ekkidobaa wolqqaamaa kushiyaappe zaarissana danddayettiiyye ? woykko omooddidi efiido asi meqetti baynna iitaa kushiyaappe kessi ekkanawu danddayiiyye ?
shin goday hagaadan yaagees; &quot; wolqqaami omooddidi efiidobay simmana; meqetti baynna iitatu kushiyan omoodettida asikka kessi ekkana . ayssi giikko , nenaara olettiyaageetuura taani olettana; ne naatakka taani ashshana .
nena huqqunniyaageeti bantta ashuwaa maanaadan , taani oottana; qassi woyne eessaa uyidi mattottiyoogaadan , eti bantta suuttaa uyidi mattottana . yaatobare asa ubbay taani godaa , nena ashshiyaagaa , woziyaagaanne , yaaqooba wolqqaama gidiyoogaa hegan erana &quot; yaagees .
goday hagaadan yaagees; &quot; taani intte aayyiyo yeddido paramay awan de7ii ? woykko oossi inttena taani bayzzidanaa ? be7ite , intte nagaraa gishshawu , intte bayzettideta; intte mooruwaa gishshawu , intte aayyiyaa yedettaasu .
taani yiido wode , aybissi hegan asi xayidee ? taani xeesido wode , yee ! gaanawu aybissi asi hegan de7ibeennee ? taani inttena wozanawu ta kushee qantteeyye ? woykko inttena ashshanawu taayyo wolqqi baaweeyye ? be7ite , taani seerada abbaa melissays . shaafatakka bazzo oottays . etan de7iya moleti haattay xayin wooqqoosona; saamoy worin hayqqoosona .
taani salota karettabaa mayzzays; waaruwaakka eti kamettiyoobaa oottays &quot; yaagees .
daafuridaagaa taani qaalan waatada minttettanaakko erana mala , ubbaa haariya goday taayyo tamaarida inxxarssaa immiis . i tana maallado maallado beegottidi , taani tamaariya asadan siyanaadan , ta hayttaa ezggissees .
ubbaa haariya goday ta hayttaa dooyiis; taanikka makkalanchcha gidabeykke; guyyekka simma beykke .
taani ta zokkuwaa shociyaageetussi , ta gacuwaakka buuchchaa shoddiyaageetussi aattada immaas . ta som77uwaa kawushshaappenne cuchchaa cushettiyoosaappe genttabeykke .
ubbaa haariya goday tana maaddiyo gishshawu , taani yeellatabeykke; hegaa gishshawu , taani ta som77uwaa salo giyo shuchchaadan oottaas . taani yeellatennan attanaagaakka erays .
tana shatinttiyaagee matan de7ees; yaatin , tana mootiyaagee oonee ? ane issippe tanaara eqqo ! ta baarigaaray oonee ? ane tanaara gaytto !
be7ite , ubbaa haariya goday tana maaddees; yaatin , tana mooranchcha gaanay oonee ? be7ite , eti ubbaykka maayuwaadan ceeggi wurana; bil77ay eta maana .
intte giddoppe godaassi yayyiyaageenne a ashkkaraa qaalaassi azazettiyaagee oonee ? xuman hemettiyaageenne poo7oy baynnaagee i oonee ? he uray godaa sunttan ammanetto; ba xoossankka zemppo .
be7ite , inttenoo tamaa eettiya ubbatoo , yiichcha xomppiyaa lacuwaa intteyyo shiishshiyaageetoo , intte eettido tamaa poo7uwan hemettite ! intte yiicido xomppiyaa lacuwaa poo7uwan simerettite ! intte ta kushiyaappe ekkanawu de7iyoobi hagaa: intte hanttaara seelan zin77ana .
goday hagaadan yaagees; &quot; inttenoo xillotettaa kaalliyaageetoo , inttenoo tana , godaa koyiyaageetoo , siyite . intte phalqqettidi ekettido shuchchaanne intte bookettidi kiyido ollaa xeellite .
intte aawaa abrahaamakkonne inttena yelida saarikko xeellite . i barkka de7ishin , taani a xeesaas; xeesada anjjaasinne qoodan corayaas .
&quot; goday xiyooneeninne a qolettido sohotun de7iya ubbaa asaa minttettana . i bazzuwaa edene gannatiyaadan , i mela sohotakka godaa ataakilttiyaa sohuwaadan oottana . ufayssaynne hashshu guussay yan de7ana; galataanne mazamuriyaa cenggurssay yan siyettana .
&quot; ta asawu; taani yootiyoobaa siyite . ta kawotettawu , ne hayttaa taakko yeggada ezgga . ayssi giikko , higgee taappe kiyees; ta suure pirddaykka kawotettatussi poo7o gidana .
ta xillotettay eesotidi shiiqana; ta ashettaykka kiyidi , ogiyan de7ees . ta qesee asaa haarana; abbaa doona biittatun de7iya asay ubbay tanan ammanettidi naagana; qassi taani eta ta wolqqan ashshanaagaa , ufayssa oottidi naagana .
pude xoqqu giidi , salota xeellite; duge sa7aakka xeellite . ayssi giikko , saloti cuwaadan piskki giidi xayana; sa7aykka afaladan wurana; an de7iya asay ubbay udunxxetudan hayqqana . shin ta ashettay merinawu de7ana; ta xillotettaykka wurenna .
&quot; inttenoo xillotettaa eriyaageetoo , ta higgeekka intte wozanan de7iyoogeetoo , siyite . asaa boriyawu yayyoppite; eta cashshawukka dagammoppite .
ayssi giikko , maayuwaa miyoogaadan , bil77ay eta maana; dorssaa ikisiyaa miyoogaadan , guxunee eta maana . shin ta xillotettay merinawu de7ana; ta ashettaykka yeleta ubbawu gakkana &quot; yaagees .
abeet godawu , beegotta ! beegotta ! godaa qesiyawu , wolqqaa maaya; kase aadhdhida wodetuuninne yeletatun beegottidoogaadan beegotta . ra7aaba giyo demiyaa qanxxerettidaagee , miimminttiyaakka caddidaagee nena gidikkiiyye ?
abbaanne gita ciimmaa haattaa melissidaagee nena gidikkiiyye ? neeni wozidoogeeti pinnana mala , ciimma abbaa oge oottidaagee nena gidikkiiyye ?
goday wozidoogeeti simmidi , yexxiiddi xiyoone yaana; yiidi merinaa ufayssay eta bollan de7ana; eti ufayssaanne hashshu giyoobaa demmana . qassi azzanoynne yeehoy etappe haakkana .
goday hagaadan yaagees; &quot; inttena minttettiyaagee tana . yaatin , hayqqiya asawu yayyanawu , maatadan eesuwan meliya asaa na7awu yayyanawu intte oonee ?
intte salota miccidanne sa7aa baasuwaakka baasida godaa , inttenakka medhdhida xoossaa dogidetii ? eti inttena xayssanawu giigissido , inttena huqqunniya asatu hanqquwaa gaasuwan gallassa kumetta yayyidetii . shin inttena huqqunniyaageetu hanqqoy awan de7ii ?
omoodettidaagee eesuwan birshshettana; hayqqenna; ollankka gelenna; ayyo oyttikka paccenna .
ayssi giikko , taani godaa ne xoossaattennee . dambbalay waassanaadan , abbaa qaattays . ta sunttay ubbaappe wolqqaama godaa .
salota miccanaadan , biittaa baasuwaakka baasanaadan , qassi xiyoone , neeni ta asa gaanaadan , taani ta qaalaa ne doonan wottaas; ta kushiyaa kuwan taani nena genttaas &quot; yaagees .
nenoo , godaa kushiyaappe a hanqquwaa xuu7aa uyida yerusalaamee , beegotta ! dendda ! neeni ganddigaarissiya xuu7aa cinggada uyadasa .
a yelido naatu ubbaappe o kaalettiyaabi issoynne baawa; qassi a dichchido naatu ubbaappekka i kushiyaa oyqqiyaabi issoynne baawa .
dakko daro bashshay ne bollan gakkiis; yaatin , nena oonee minttanawu danddayiyay ? hegeetikka kolettaa , bashshaanne bisuwaa . yaatin , taani nena waatada minttettanee ?
ne naati labbanidosona; eti gitiyaa giddon gelida genesseedan , oge ubbaa gaxan kunddidosona . eti godaa hanqquwaaninne ne xoossaa seeran kumidosona .
hegaa gishshawu , nenoo , woyne eessaa uyennan mattottida metootanchchee , hagaa siya .
ne goday , ba asawu mootettiya goday ne xoossay hagaadan yaagees; &quot; be7a; nena ganddigaarissiya , ta hanqquwaa xuu7aa taani ne kushiyaappe ekkaas; neeni naa77anttuwaa a mulekka uyakka .
taani hegaa nena tuggayiyaageetu kushiyan wottana . eti nena , nuuni ne bollaara hemettidi aadhdhana mala , zaqqulla yaagidosona . yaagin neeni aadhdhana gakkanawu , ne zokkuwaa etawu biittadaaninne ogedan oottadasa &quot; yaagees .
nenoo xiyoone katamawu , beegotta; beegottada minotettaa afalaadan maaya . nenoo , geeshsha katamawu , yerusalaamee , ne bonchcho maayuwaa maaya; ayssi giikko , hagaappe sinttanawu qaxxarettibeennaageenne tunay ne giddo gelenna .
nenoo , omoodettida yerusalaamee , ne baanaa qoqqofa . dendda; denddada ne kawotaa araatan utta . inttenoo , omooduwan de7iya xiyoone asatoo , intte qooriyan qashettida sanssalataa birshshite .
ayssi giikko , ubbaa haariya goday hagaadan yaagees; &quot; intte kasekka waaga ekkennan bayzettideta; qassi ha77ikka miishsha immennan coo wozettana .
ta asay koyro bete gididi , gibxxe biittaa biis; shin asooreti ta asaa coo huqqunnidosona .
yaatin , ta asay waaga qanxxennan coo omooduwan biichchin , tawu hagan aybee de7iyay ? eta haariyaageeti waassoosona; ta sunttaykka ubbatoo gallassa kumettaa cayettees .
hegaa gishshawu , ta asay ta sunttaa erana; he gallassi haasayiyay tana gidiyoogaa eti erana . ee hegee tana . taani goday hagaa odays &quot; yaagees .
lo77o mishiraachchuwaa ehiya , sarotettaa yootiya , ufayssiya mishiraachchuwaa yootiya , atotettaa yootiyaanne , xiyoonekka , &quot; ne xoossay kawotees &quot; giiddi deretu bollaara yiya bitaniyaa tohoti ayba lo77iyoonaa !
siyite , intte katamaa naagiyaageeti bantta qaalaa xoqqu oottidi , ufayssawu issippe yexxoosona; goday xiyoone simmiyo wode , a simettaa eti bantta ayfiyan be7ana .
inttenoo yerusalaamen qolettida sohotoo , issippe ufayssawu yexxite; ayssi giikko , goday ba asaa minttettiis; yerusalaame katamaakka woziis .
goday ba geeshsha qesiyaa kawotettatu ubbaa sinttan qonccissiis; qassi biittaa gaxay ubbaykka nu xoossaa atotettaa be7ana .
inttenoo godaa keettaa miishshata tookkiyaageetoo , kichchite , kichchite; yaappe kiyite . tunabaa bochchoppite; a giddoppe kiyiichchite . intte huuphiyawukka geeyite .
shin kiyiiddi , eesuwan kiyekketa; woykko betidi beekketa; ayssi giikko , goday intteppe sinttawu aadhdhidi kaalettana; israa7eela xoossaykka guyyeera gididi , inttena naagana .
goday hagaadan yaagees; &quot; be7ite , ta ashkkaray akeekan oottana; i bonchchettidi , xoqqu xoqqu gaana; i keehi gitatana .
a som77oy asa ubbaagaappe , a meraykka asa naatuugaappe moorettiis; moorettin a be7idi , daro asay dagammiis .
shin ha77i daro kawotettati ubbay aban garamettana; appe denddidaagan , kawoti bantta doonaa oyqqana; ayssi giikko , eti banttawu odettibeennabaa be7ana; siyibeennabaakka akeekana &quot; yaagees .
nuuni odidoogaa ooni ammanidee ? goday ba wolqqaa oona bessidee ?
i a sinttan mela biittan de7iya durumaappe xaphuwaa yeddidi , aaciya yelaga aacaadan dicciis . nuuni a loytti xeellanawu , ayyo meray woykko qottay baawa; nuuni akko shiiqanawu ayyo puuli baawa .
i asan karettiisinne ixettiis; i harggeppenne metoppe shaahetti erenna azzaniya asa gidiis . i asi a be7anaappe giidi , ba som77uwaa wora zaariyo asadan karettiis; nuunikka a bonchchibookko .
i tumu nu harggiyaa bawu ekkiis; qassi nu azzanuwaakka tookkiis . shin a gakkida metoy , deshettaynne waayee xoossaappe ayyo yiidabaa giidi nuuni qoppida .
shin i nu mooruwaa gishshawu , cadettidi masunxxiis; nu nagaraa gishshawukka shocettidi liiqiis . i qaxxayettidoogan , nuuni saruwaa demmida; a masunttan nuuni paxida .
nuuni ubbay oge balida dorssatudan wora biida; nuuni ubbaykka nu ogiyawu ogiyawu simmida . goday nu ubbay naaqqido naaquwaa a bolli wottiis .
i un77etiisinne qohettiis; shin ba doonaa pogibeenna . shukkanawu efiyo dorssaadan laagettiis; ba ikisiyaa meediyaageetu sinttan co77u giya dorssa maraadan , ikka ba doonaa pogibeenna .
eti a huqqunnidinne a bolli sugetta pirddaa pirddidi efiidosona . i ta asaa mooruwaa gishshawu shocettidi , paxa de7iyaageetu biitaappe i kichchidoogaa a zariyaappe oonee akeekiday ?
i ba hayquwan iita asatuura qoodettiis; hayqqidikka dure asa duufuwan moogettiis . gidikkonne , palabaa i oottibeenna; ba doonankka worddo haasayibeenna .
shin i qohettanaagee godaa shene gidiis; qassi goday i tuggatanaadan oottiis . i bana nagarawu yarshsho oottiyo wode , ba zerettaa be7ana . a bareekka aduqqana; godaa sheneekka a kushiyan polettana .
a shemppiyaa waayettidoogaappe guyyiyan , i de7uwaa poo7uwaa be7ana; be7idi ufayttana . ta xillo ashkkaray ba eratettan darota xillissana; eta mooruwaakka tookkana .
hegaa gishshawu , gita asatu gidduwan taani awu bonchcho sohuwaa shaakkada immana; qassi minotuura i omooduwaa shaakkana . ayssi giikko , i ba shemppuwaa hayquwawu aattidi immiis; yaatidi mooranchchatuura paydettiis . gidikkonne , i daro asaa nagaraa tookkiis; tookkidi mooranchchatuyyookka gaannatiis .
goday hagaadan yaagees; &quot; bii , yelabeenna maynee , yexxa ! nenoo , maareti oyqqi erennaaree , ne qaalaa xoqqu oottada ilila ! ayssi giikko , ba azinaara de7iya maccaasee naatuppe , barkka de7iya maccaasee naati darana .
ne dunkkaaniyaa sohuwaa aassa; qassi neeni de7iyo sohuwan magalashotakka piddi oottada micca . guyye gooppa; wodoruwaakka adussa; xishiyaakka mintta .
neeni ushachcha baggaaranne haddirssa baggaara aakkana; ne zareti kawotettata laattana; laattidi eta baysa katamatun keexxidi uttana .
&quot; yayyoppa; ayssi giikko , neeni yeellatakka . dagammoppa; ayssi giikko , neeni kawuyyakka . neeni ne yelagatetta yeellaa dogana; ne am77etettaa boriyaakka hagaappe sinttan hassayakka .
ayssi giikko , nena medhdhidaagee neessi azinaa; ayyo sunttaykka ubbaappe wolqqaama godaa . israa7eela geeshshay nena wozidaagaa; i biitta ubbaa xoossaa geetettees &quot; yaagees .
ne xoossay hagaadan yaagees; &quot; azinay muleera aggi bayin , dogettada azzaniya maccaaseedaaninne yelagatettan azinaa sooppe kiyida maccaaseedan neeni hana uttidaashin , taani goday nena xeesaas .
&quot; issi guutta wodiyawu taani nena aggaas; shin gita maarotan nena taani shiishshana .
suulliya hanqquwan , taani ta sinttaa neeppe guutta wodiyawu genttaas; shin merinaa siiquwan taani neeyyo qarettana &quot; yaagees . goday , nena woziyaagee hagaa odees .
neessi qarettiya goday hagaadan yaagees; &quot; hagee taassi nohe wodiyaa mala .
he wode taani nohe bashshaa haattay naa77anttuwaa sa7aa mittennaadan caaqqaas; hegaadankka , nena naa77antto hanqqettennaaninne seerennan agganawu taani caaqqaas . dereti qaxxanawu , keratikka bantta de7iyoosaappe kichchanawu danddayoosona; shin ta aggenna siiqoy neeppe shaahettenna; ta sarotettaa maachchaykka kichchenna &quot; yaagees .
goday hagaadan yaagees; &quot; nenoo , metootida katamee ! gotee yaanne haanne shocidooree , minttettiyaabi xayidooree , be7a , taani nena bonchcho shuchchan alleeqissada keexxana; ne baasuwankka sampperiyaa giyo shuchchaa hiixxana .
ne adussa shuchchaa gimbbiyan de7iya gumbbuwaa taani inqquwaa giyo daro al77o zo7o shuchchan gimbbana; ne penggiyaa phooliya al77o inqquwan , ne dirssa ubbaakka bonchcho shuchchan gimbbana .
ne attuma naata ubbaa goday tamaarissana; ne naatu sarotettaykka darana .
neeni xillotettan minnada eqqana; sugettaynne huqqunnay neeppe haakkana . neeni aybaassikka yayyakka; dagamaykka neekko shiiqenna .
nena olanawu denddiyaabi de7ikko , hegee ta sheniyaa oottenna; taani ne bagga gidiyo gishshawu , nena olanawu denddiya ubbay kunddana .
&quot; be7a , womppiinan tamaa womppiinidi , ba halchchuwawu haniya ola miishshaa qoxxiya wogaaciyaa taani medhdhaas . qassi bashshanaadan , bashshiyaageetakka taani medhdhaas .
nena qohanawu oottido ay miishshinne nena qohidi kantti kiyenna . nena mootiya inxxarssa ubbawu gidiya zaaruwaa neeni immana . godaa ashkkaratu laatay hagaa; eta taani shatinttana &quot; yaagees . goday hegaa yootees .
goday hagaadan yaagees; &quot; inttenoo saamettidaageetoo , ubbaykka haattaakko haa yiite; miishshi baynnaageetoo , haayite . shammite; miite . haa yiidi , miishsha qanxxennan coo woyne eessaakka maattaakka shammite .
intte miishshaa quma gidennabawu aybissi kesseetii ? kalissennaban intte wolqqaa aybissi wursseetii ? ane loyttidi , taani odiyoogaa ezggite; lo77obaa miite; qassi modhdhuwan intte asatettaa ufayssite .
&quot; ta asawu , siyite; taakko haa yiite . shemppoora paxa de7ana giikko , taani yootiyoogaa siyite . taani inttenaara merinaa maachchaa maacettana . taani anjjana gaada daawita anjjidoogaadan , inttenakka anjjana .
be7ite , taani a asaayyo markka , kaalettiyaagaanne halaqa oottaas .
be7a , neeni erenna kawotettata xeesana; qassi godaa ne xoossaa israa7eela geeshshaa gaasuwan , nena erenna kawotettati neekko eesotidi yaana . ayssi giikko , goday nena bonchchiis &quot; yaagees .
goday beettiyo wode a koyite; matan de7iyo wode a xeesite .
iitay ba oosuwaa , nagaranchchaykka ba qofaa aggo; godaakko i simmo . simmin i a maarana . i nu xoossaakko simmo . simmin i ayyo coo atto gaana .
ayssi giikko , goday , &quot; ta qofay intte qofaa mala gidenna; intte ogeekka ta ogiyaa mala gidenna .
saloti sa7aappe xoqqiyoogaadan , ta ogee intte ogiyaappe xoqqees; ta qofaykka intte qofaappe xoqqees .
iraynne suuppa shachchay saluwaappe wodhdhidi , biittaa alidi , mokkanaadaaninne ayfanaadan oottiyoogaadan , qassi zeriyaagawu zerettaa , miyaagawukka kattaa immennan guyye saluwaa simmennaagaadan ,
ta doonaappe kiyiya qaalaykka hegaa mala . i taani halchchidoogaa polana; qassi kiittidoogaa oottanaappe attin , taakko coo simmenna .
&quot; intte ufayssan kiyana; kiyidi saruwan moysettana . deretinne kerati intte sinttan ufayttidi yexxana; dembban de7iya mittati ubbaykka bantta kushiyaa baqqana .
agunttaa gishshaa xiidday , gom77oriyaa gishshaakka xayttay mokkana . mokkidi hegee goday hassayettiyoobanne merinawu xayenna malaata gidana &quot; yaagees .
goday hagaadan yaagees; &quot; tumu pirddaa naagite; xillobaa hanite; ayssi giikko , ta ashettay ellellidi yaana; ta xillotettaykka matan qonccana .
hagaa oottiya uraa , sambbataa tunissennaadan bonchchiya uraanne iitabaa oottennan ixxiya uraa taani anjjana &quot; yaagees .
godaakko shiiqida betee , &quot; goday tana ba asaappe tumu shaakkana &quot; gooppo . qassi mureessaykka , &quot; be7a , taani melida mitta &quot; gooppo .
goday hagaadan yaagees; &quot; ta sambbatata bonchchiya , tana ufayssiyaabaa dooriyaanne ta maachchaa minttidi naagiya mureessatussi ,
etassi taani ta beeta maqidasiyaa giddooninne ta dirssaa gimbbiyaa giddon , eti hassayettiyoobaa immana . macca naatuppenne attuma naatuppe lo77iya sunttaa taani etawu immana; taani etawu merinawu xayenna sunttaa immana .
godaassi oottanawu , godaa sunttaa dosanawunne a ashkkara gidanawu , banttana akko shiishshiya beteta , qassi sambbataa tunissennan bonchchiyaageetanne ta maachchaa minttidi naagiyaageeta ubbata
taani ta geeshsha deriyaa ehaana; ehaada ta woosa keettan eta ufayssana . eti ta yarshshiyoosaa bollan shiishshiyo , xuuggiyo yarshshoynne hara yarshshoy ekettana; ayssi giikko , ta keettay asay ubbay xoossaa woossiyo keetta geetettana &quot; yaagees .
israa7eelappe laalettidaageeta shiishshiya , ubbaa haariya goday , &quot; shiiqidaageetu bolli gujjada , taani haratakka shiishshana &quot; yaagees .
inttenoo bazzo do7atoo , inttenoo woran de7iya do7atoo , ubbaykka haa yiidi miite .
israa7eela asaa naagiyaageeti qooqe; etawu ubbawukka eri baawa . eti ubbaykka boccanawu danddayenna duude kanatu mala . eti zin77idi aymottoosona; eti xiskko dosoosona .
eti daro yiiqetiya kana mala; miidi kalli erokkona . eti akeeki paccido henttanchcha; eti ubbay bantta ogiyaa ogiyaa simmidosona; ubbaykka bantta go77a xallaa koyoosona .
eti ubbaykka , &quot; haa yiite; woyniyaa eessaa ane uyoos . ane nu mattoyiya ushshaa kumettaa ganoos ! wonttoykka hachchi mala gidana; woykko hachchippekka aadhdhi lo77ana &quot; yaagoosona .
xillo asi hayqqees; shin hegaa akeekidi qoppiyaabi baawa . banttana xoossaassi immida asati biittaappe xayoosona; shin xillo asi bashshay yaanaappe kasetidi ekettiyoogaa ooninne akeekenna .
i biidi sarotettay de7iyo sohuwaa gelees . suuretettan hemettiyaageeti hayqqidi shemppuwaa demmoosona .
goday hagaadan yaagees; &quot; inttenoo , shareechchee naatoo , inttenoo laggettiyaarinne shaaramuxiyaari zerettatoo , haayite .
intte o bolli qilliicceetii ? intte oona qooseetii ? intte inxxarssaakka o bolli kesseetii ? intte makkalanchchatu naatanne worddanchchatu naata gidekketii ?
intte wolaa giddooninne daashsha mitta ubbaa garssan amuwan xuugetteetanne tunabaa ootteeta; intte naatakka zanggaaraa shoobbaaninne shuchchaa kooppuwan shukkidi yarshsheeta .
zanggaaraa shoobban de7iya liiqo shuchchati intte xoossata . intte etawu ushshaa yarshshuwaa tigideta; kattaa yarshshuwaakka immideta . yaatin , taani hagan ubban ufayttiyaabaa intteyyo milatii ?
keehi xoqqanne adussa deriyaa huuphiyan intte hiixaa yeggideta; yeggidi yan yarshshanawu pude kiyideta .
intte penggiyaappenne qosilettaappe so baggaara eeqaa misileta essideta . tana aggiigidi , intte arssaa aassidi , yaa pude kiyideta . etaara maachchaa maacettideta; yaatidi eta arssaa dosideta; eta kalluwaakka be7ideta .
zaytiyaa ekkidi , molooka giyo eeqaakko biideta; intte shittuwaakka darissideta; inttiyo kiitettiyaageeta haahosaa kiittideta; haray attin , si7ooliyaa gakkanaashin wodhdhideta .
intte hara xoossata koyiiddi daafurideta; shin , hidooti baawa yaagibeekketa . intte wolqqay haa ooraxxiis; hegaa gishshawu , labbanidi kunddibeekketa .
&quot; intte oossi yayyidi , taayyo worddotidetii ? intte tana hassayibeekketa; intte wozanankka qoppibeekketa . taani daro wodiyaa co77u giido gishshaassa gidennee , intte taassi yayyennan aggidoogee ?
taani intte xillotettaanne intte oosota awaajjana; shin inttena aynne go7okkona .
intte waassiyo wode , intte shiishshido eeqati inttena ashshona ! eta ubbaakka carkkoy ekki efaana; issiton shemppiyo shemppoy eta punni xayssana . shin tana baayyo baqati attiyo soho oottiya asi biittaa laattana; ta geeshsha deriyaakka i ekkana &quot; yaagees .
goday hagaadan yaagees; &quot; gimbbite , gimbbite ! ogiyaakka giigissite; ta asaa ogiyaappe xubbiyaaba ubbaa diggite &quot; yaagees .
ayssi giikko , merinawu de7iyaagee , gitay , xoqqan de7iyaagee , a sunttaykka geeshshaa geetettiyoogee , hagaadan yaagees; &quot; taani xoqqu giidanne geeshsha sohuwan de7ays; gidikkonne , bantta oottido nagarawu azzanidi simmiyaageetuuranne banttana ziqqi oottiyaageetuura de7ays . yaatada taani bantta oottido nagarawu azzanidi simmiyaageetu ayyaanaanne banttana ziqqi oottiyaageetu wozanaa ooraxissays .
taani merinawu mootikke; ubbatonkka hanqqettikke . hanqqettikko asaa ayyaanay , taani medhdhido asaa shemppoy daafurana .
eta nagaraa gaasuwaaninne eta yaariyaa gaasuwan , taani eta hanqqettaas . hanqqettada eta shocaas; ta sinttaakka etappe genttaas . shin eti ha77ikka simmidi , bantta wozanaa qofan biidosona .
taani eta ogeta be7aas; shin taani eta pattana , kaalettananne yeekkiyaageeta minttettana .
israa7eela biittan yeekkiyaageetu menttershshan galataa wottana . haahuwaaninne matan de7iyaageetussi saroy gido . taani eta pattana &quot; yaagees .
shin iitati bulqquwaanne urqqaa pude pushakkiya , woppu gaanawukka danddayenna abbaa beetaa mala .
ta xoossay , &quot; iitatussi saroy baawa &quot; yaagees .
goday hagaadan yaagees; &quot; ne qaalaa xoqqu oottada waassa; guyye gooppa . ne cenggurssaa malkkataagaadan xoqqissa . ta asaassi eta makkalaa , yaaqooba keettaa asaassikka eta nagaraa yoota .
shin eti tana hachchi hachchi koyoosona; ta ogiyaakka kaallanawu dosiyaabaa milatoosona . xillobaa oottida kawotettadaaninne xoossaa azazuwaa olibeenna asadan , eti tana suure pirddaa oychchoosona; taakko xoossaakko shiiqanawukka dosoosona &quot; yaagees .
eti shiiqidi godaa , &quot; nuuni xoomida; shin neeni aybissi nuna xeellabeykkii ? nuuni nunatettaa kawushshida; shin neeni nuna aybissi erabeykkii ? &quot; yaagoosona . goday zaaridi , eta hagaadan yaagees; &quot; be7ite , intte xoomiyo gallassi inttena ufayssiyaabaa ootteeta; intte oosanchcha ubbaa huqqunneeta .
be7ite , intte ooshshawunne waretawu xoomeeta; qassi meqetti baynna deshettaa dechchanawu xoomeeta . hachchi intte xoomiyo hagaa mala xoomay , intte qaalay bollan siyettanaadan oottenna .
taani dooriyo xoomay hagaa maleeyye ? issi asi banatettaa kawushshiyoogee hagaa mala gallassaaneeyye ? qassi taani koyiyo xoomay asi ba huuphiyaa ceeccaadan duge hokissiyoogeeyye ? bidinttaa tisttidi , waaruwaa hiixxidi zin77iyoogeeyye ? yaatin , hegaa xoomaa giidi xeegeetiiyye ? qassi he xoomiyo gallassaykka goday ufayttiyo gallassa geetettiiyye ?
&quot; taani doorido xoomaa hagaa be7ite: pirddan naaqqidi qachchidoogeetu sanssalataa lefettiyoogaa , qambbaraa gonniyaa birshshiyoogaa , huqqunnettidaageeta huqqunnuwaappe kessiyoogaanne qambbara ubbaa menttiyoogaa .
qassi taani doorido xoomay namisettidaagawu intte qumaa shaakkiyoogaa , keetti baynna hiyyeesata soo ekkiyoogaa , kallottidaageeta be7iyo wode , mayzziyoogaa , maaduwaa koyiya intte dabbuwaappe intte sinttaa genttennan aggiyoogaa .
&quot; yaatikko , intte poo7oy maallado xalqqiyaadan poo7ana; intte paxatettaykka eesuwan yaana . intte xillotettay intteppe sinttaara baana; godaa bonchchoykka intteppe guyyeera gididi , inttena naagana .
he wode intte xeesana; xeesin goday intteyyo koyana . intte maaduwaa ekkanawu waassana; waassin goday , hekko , taani hagan de7ays ! yaagana . &quot; intte giddoppe intte huqqunniyo qambbaraa diggikko , qassi biradhdhiyan malaatiyoogaanne iitabaa haasayiyoogaa aggikko ,
namisettidaagaa qumaa mizidi kalissikko , naaqettidaagaa i koyiyoobaa kalissikko , he wode intte poo7oy xuman poo7ana; intte qammaykka seeta gallassa gidana .
goday inttena ubbatoo kaalettana; inttena mela bazzuwan koshshiyaabaakka i inttiyo kunttana . intte bollaa xaphuwaakka minttana . qassi intte haattaa ushshiyo gannatiyaa malanne a haattay mulekka to77enna pulttuwaa mala gidana .
beni qolettidaageeta intte zaarettidi keexxana; daro wodiyaappe kase baasettida baasotikka keexettidi xoqqu gaana . inttekka qolettida gimbbeta zaarettidi gimbbiyaageetanne asay de7iyo sohotun ogiyaa kessiyaageeta geetetti xeesettana &quot; yaagees .
qassikka goday hagaadan yaagees; &quot; sambbataa godaayyo dumma gallassadan xeellikko , he ta geeshsha gallassi intte go77aa yedettiyaageeta gidana xayikko , sambbataa ufayssiyaanne bonchchettida godaa gallassa bonchcho giidi xeesikko , qassikka intte intte ogiyaa beennan aggidi , bonchchiyaabaa gidikko , woykko inttena ufayssiyaabaa oottennaaninne hadabaa haasayennan aggikko ,
he wode intte godan ufayttana . qassi taani inttena daro bonchchettidaageeta oottana; intte aawaa yaaqooba biittaappe laatettidabaa intte maanaadan , taani inttena oottana . taani goday hagaa haasayaas &quot; yaagees .
be7ite , godaa kushee inttena ashshanawu qaammibeenna; a hayttaykka siyennan ixxanawu tullibeenna .
shin intte nagaray intteppenne intte xoossaappe gidduwan shaahotettaa medhdhiis . qassi i siyenna mala , intte nagaray a sinttaa intteppe genttiis .
ayssi giikko , intte kushee suuttan , intte biradhdheekka naaquwan tuniis; intte doonay wordduwaa haasayees; intte inxxarssaykka iitabaa zuuzummees .
xillotettan mootiyay baawa; tumatettan pirddiyaykka baawa . eti mela palaman ceeqettoosona; wordduwaa haasayoosona . qassi metuwaa shahaaridi , iitatettaa yeloosona .
eti shooshshaa phuuphulliyaa qoxoosona; shararootiyaa keettaakka keexxoosona . eta phuuphulleta miya asi hayqqees; phuuphulliyaappe issoy me77ikko , shooshshay a giddoppe kiyees .
eti keexxido shararoote keettay maayanawu eta go77enna . eti bantta medhdhidoogan banttana kammokkona . eta oosoy iita ooso; makkala oosoy eta kushiyan de7ees .
eta tohoti iitabaa oottanawu woxxoosona; xilluwaa suuttaa gussanawukka jaamoosona . eta qofay iita qofa . eti biido soho ubban qohoynne bashshay de7ees .
eti sarotettaa ogiyaa erokkona; eti biyo ogiyan suure pirddi baawa; eti bantta ogiyaa geellayidosona; he ogetuura hemettiya ooninne sarotettaa erenna .
hegaa gishshawu , suure pirdday nuuppe haakkiis; xillotettaykka nuukko gakkenna . nuuni poo7uwaa koyoos; shin be7ite , xuma gidiis; wolqqaama poo7uwaa koyoos; shin xuman hemettoos .
nuuni ayfee baynna qooqedan , dirssaa gimbbiyaakko tattaafoos . sa7ay lem77in hemettiyaabaadan , seeta gallassi xubettoos . qassi kumetta wolqqaara de7iya asatu giddon nuuni hayqqida asatu mala gidida .
nuuni ubbaykka gaammuwaadan gudoos; haraphphetudankka azzanidi ooloos . nuuni suure pirddaa koyida; shin demmibookko . qassi atotettaakka koyida; shin i nuuppe haakkiis .
ayssi giikko , nu mooroy ne sinttan dariis; nu nagaraykka nu bolli markkattees . nu mooroy nunaara de7ees; nu naaquwaakka nuuni eroos .
nuuni makkalidi , godaa kaddida; nu xoossaa kaalliyoogaa aggidi , guyye simmida; sugettaanne geniyaa haasayida . qassi nuuni shahaarido worddo qaalaa nu wozanaappe yelida .
suure pirdday guyye simmiis; xillotettaykka nuuppe haakkiis; ayssi giikko , tumatettay gutaran xubettees; ammanettiyo hanotaayyo geliyo sohoy xayiis .
tumatetti awaaninne beettenna; iitatettaappe haakkiya asi bawu omoodettees . goday be7idi , suure pirdday baynnaagawu azzaniis .
huqqunnettidaageeta maaddiya asi baynnaagaa goday be7iis; be7idi gaannatiya asi baynnaagawu garamettiis . hegaa gishshawu , i eta ba gita wolqqaaninne ba suure pirddan ashshanawu , i ba huuphen geliis .
goday xillotettaa tiran wottiyo ola miishshadan maayiis; ba huuphiyankka atotettaa qophiyaa wottiis . haluwaa kessiyo maayuwaakka maayidi , mishuwaa qumaashshaa qumaayiis .
i etawu eta oosuwaadan oosuwaadan zaarana; ba morkketussi hanqquwaa , ba baarigaaratussikka qixaatiyaa zaarana . abbaa doona biittatun de7iyaageetussikka eta oosuwawu bessiyaagaa immana .
hegaa gishshawu , arggo baggaara de7iyaageeti godaa sunttaayyo yayyana; arshsho baggaara de7iyaageetikka a bonchchuwaayyo yayyana . ayssi giikko , godaa carkkoy gagantti yeddin , goggiya di7uwaadan i yaana .
goday hagaadan yaagees; &quot; taani xiyoonessinne yaaqooba zaretun bantta nagaraappe simmiyaageetussi woziyaagaa gidada yaana &quot; yaagees .
qassikka goday hagaadan yaagees; &quot; tana gidikko , taani etaara maacettiyo maachchay hagaa: intte bollan de7iya ta ayyaanaynne taani intte doonan wottido ta qaalay hachchippe doommidi , merinaa gakkanaashin , intte doonaappe , intte naatu doonaappenne intte naatu naatu doonaappe shaahettenna . taani goday hagaa odays &quot; yaagees .
goday hagaadan yaagees; &quot; dendda ! denddada poo7issa; ayssi giikko , ne poo7oy yiis . godaa bonchchoykka ne bollan poo7iis .
be7a , xumay sa7aa kammana; sakkana xumaykka asaa bollan wodhdhana . shin goday ne bolli denddana; a bonchchoykka ne bolli poo7ana .
kawotettati ne poo7uwaakko , kawotikka ne wonttaa wajajjaakko yaana .
&quot; xoqqu gaada ne yuushuwaa xeella . eti ubbay issippe shiiqidi , neekko yaana . ne attuma naati haahuwaappe yaana; ne macca naatikka ba7ettidi , neekko yaana .
he wode neeni be7ada ufayttana; ne wozanaykka keehi poccu gaana . ayssi giikko , abbaa bollan de7iya giday neekko simmana; kawotettatu duretettaykka neekko yaana .
midiyaama biittaappenne eefa biittaappe yiida yelaga gaameelatu wudee ne biittaa kammana . qassi worqqaanne ixaanaa caanettida gaameelati godaa galataa awaajjiiddi , saabappe yaana .
qeedaarenne nabaayoota dorssaa wudeti ubbay yarshshuwaassi ta yarshsho sohuwaa neekko shiiqana; qassi taanikka ta bonchcho keettaa bonchchana .
&quot; ha shaaraadaaninne bantta keettaakko paalliya haraphphetudan paalliyaageeti oonee ?
hageeti tarsseesappenne abbaa doonan de7iya haaho biittatuppe denddidi , ne asaa neekko miyyiya markkabeta . hegaarakka gujjidi , kawotettati ubbay a asaa bonchchanaadan oottida godaa ne xoossaa , israa7eela geeshshaa sunttaa bonchchanawu , biraanne worqqaa caanidi ekki yaana .
&quot; allaga biittaa asay ne dirssaa gimbbana; eta kawoti neeyyo oottana . nena taani ta hanqquwan kase shocidabaa gidikkokka , ha77i ta qaretan taani nena maaraas .
ne penggeti ubbatoo dooya de7ana . kawotettatu duretettaanne omoodettida kawota neekko ehaana mala , gallassikka qammikka gorddettokkona .
neessi oottenna asay woykko kawotettay ubbay muleera xayana .
ta beeta maqidasiyaa sohuwaa loyttana mala , liibaanoosa bonchchoy , zigay , xiiddaynne xayttay neekko yaana; taani ta tohuwaa wottiyo sohuwaa bonchchana .
nena huqqunnidaageetu attuma naati neessi hokkiiddi , neekko yaana; nena karida ubbati ne sinttan goynnana . eti nena , godaa katamee xiyoonee , israa7eela geeshshaa katamee yaagidi xeesana .
&quot; ooninne ne giddoora kanttennaagaa keenaa neeni kase olettadasanne ixettadasa . shin ha77i taani nena merinawu gita oottana; qassi yeleta ubbay ufayttiyo soho oottana .
neeni kawotettatu maattaa uyana; kawotu xanttaakka xammana . hegaappe guyyiyan , taani goday nena ashshiyaagaa; woziyaagaanne , yaaqooba wolqqaamaa gidiyoogaa neeni erana .
nahaasiyaa gishshaa worqqaa , birataa gishshaakka biraa , mittaa gishshaa nahaasiyaa , shuchchaa gishshaa birataa taani neeyyo ehaana . taani nena haariyaageeta saro , ne halaqatakka xillo oottana .
hagaappe guyyiyan , sugetta oosoy ne biittan siyettenna; ne zawankka laalettaynne bashshay siyettenna . neeni ne dirssaa gimbbiyaa , atotettaa , ne penggetakka , galataa yaagada xeesana .
&quot; hegaappe guyyiyan , gallassi neeyyo awaa poo7uwaa koshshenna; qammikka aginaa poo7uwaa koshshenna . ayssi giikko , goday neeyyo merinaa poo7o gidana; ne xoossay neeyyo bonchcho gidana .
ne away naa77antto wullenna; ne aginaykka poo7iyoogaa aggenna . ayssi giikko , goday neeyyo merinaa poo7o gidana; neeni yeekkido gallassatikka wurana .
ne asay ubbay xillo gidana; eti biittiyookka merinawu laattana . eti taani ta bonchchuwaa qonccissanawu tokkido puuteta; eti ta kushe oosota .
intte giddon issi keettan de7iya qoodan guutta asata taani sha7issana; ubbaappe qoodan guuxxiyaageetakka gita kawotetta oottana . taani godaa; wodee gakkiyo wode , taani hagaa eesuwan polana &quot; yaagees .
ubbaa haariya godaa ayyaanay ta bollan de7ees; ayssi giikko , qohettidaageetussi lo77o mishiraachchuwaa yootana mala , goday tana tiyiis . i tana wozanay meqqidoogeetussi koolettiyoogaanne omoodettidaageetussi omooduwaappe kiyiyoogaa awaajjana malanne qashettidaageetussi birshshettiyoogaa awaajjana mala kiittiis .
goday doorido layttaanne nu xoossay haluwaa kessiyo gallassaa awaajjana malanne azzaniyaageeta ubbata minttettana mala , tana kiittiis .
hegaadankka qassi , xiyoonen kayyottiyaageetussi , bidinttaa gishshaa akililiyaa , azzanuwaa gishshaa ufayssaa zaytiyaa , daafura ayyaanaa gishshaa galataa qumaashshaa immana mala , tana kiittiis . eti goday ba bonchchuwawu tokkido xillo mitta geetettidi xeesettana .
eti beni qolettidaageeta zaarettidi keexxana; beni kunddidaageetakka zaarettidi essana . eti onidaageetanne daro yeletaappe kase kolettida katamata zaarettidi keexxana .
allaga biittaa asati intte dorssaa wudiyaa heemmana; imattatikka intte gadiyaa goyananne intte woyniyaa turaa naagiyaageeta gidana .
intte qassi , &quot; godaa qeeseta &quot; geetettidi xeesettana; asaykka inttena , &quot; nu xoossaa oosanchchata &quot; yaagidi xeesana . intte kawotettatu duretettaa maana; eta gidankka intte bonchchettana .
intte yeellaa gishshaa intte naa77u kushe saamaa ekkana; kawuyyidoogaa gishshaakka intte qaadan intte ufayttana . hegaa gishshawu , intte intte biittan naa77u dakkuwaa laattana; intte ufayssaykka merinaa ufayssa gidana .
xoossay hagaadan yaagees; &quot; taani goday suure pirddaa dosays; wuussaanne mooruwaa ixxays . taani ammanettada , eta oosuwaa waagaa etayyo qanxxana . taani etaara merinaa maachchaa maacettana .
eta zareti kawotettatu giddon , eta naatikka dere asatu giddon erettana; eta be7ida ubbay taani , goday anjjido asata eti gidiyoogaa geeshshidi erana &quot; yaagees .
taani godan keehippe ufayttays; ta shemppiyaakka ta xoossan hashshu gawusu . ayssi giikko , bullachchiyaagee ba huuphiyan ciishsha akililiyaa wottiyoogaadan , bullashettiyaarakka dumma dumma alleequwan alleeqettiyoogaadan , i tana atotettaa maayuwaa mayzziis; xillotettaa qumaashshaakka bollaara taayyo gujjiis .
biittay carshshaa mokkiyoogaadaaninne ataakilttiyaa sohoykka tokkidobaa dichchiyoogaadan , hegaadankka , ubbaa haariya goday xillotettaanne galataa kawotetta ubbaa sinttan caarissana .
xiyoone gishshawu , taani co77u giikke; yerusalaame xillotettay gita poo7uwaadan , i atotettaykka eexxiya xomppiyaadan poo7ana gakkanaashin , taani co77u giikke .
kawotettati ne xillotettaa , kawoti ubbaykka ne bonchchuwaa be7ana . goday ba doonaappe sunttiyo ooratta sunttan neeni xeesettana .
neeni godaa kushiyan lo77ida akililenne kawotettaa kallachcha mala gidana .
hagaappe sinttanawu neeni , &quot; dogetta attidaaro &quot; geetettakka . qassi ne biittiyaakka , &quot; xontta attidaaro &quot; geetettukku . shin neeni , &quot; ta ufayssay in de7iyooro , &quot; ne biittiyaakka , &quot; azinaa gelidaaro &quot; geetettana . ayssi giikko , goday nenan ufayttana; ne biitteessikka i azina mala gidana .
wodallay geela7iyo machchiyoogaadan , ne naati nena machchana; machchiyo bullachchiyaagee bullashettiyaarin ufayttiyoogaadan , hegaadankka , ne xoossay nenan ufayttana .
nenoo yerusalaamee , ne dirssaa gimbbiyaa bollan wochchiyaageeta taani wottaas; eti gallassikka qammikka co77u gookkona .
inttenoo , yerusalaamebaa godaa hassayissiyaageetoo , i yerusalaame keexxana gakkanaashiininne biittaa ubbaa bollan nashettida katama oottana gakkanaashin , intteyyookka shemppoppite; akka shemppissoppite .
goday ba ushachcha kushiyaaninne ba wolqqaama qesiyan hagaadan yaagidi caaqqiis; &quot; taani naa77antto intte kattaa intte morkketussi quma oottada immikke; qassi intte daafurido intte woyne eessaakka allagati uyokkona .
shin cakkidaageeti bantta kattaa maana; yaatidi godaa eti galatana; woyniyaa teeraa maxidaageeti ta beeta maqidasiyaa dabaaban uyana &quot; yaagees .
aadhdhite ! penggiyaara kiyidi biite ! asaayyo ogiyaa kessite ! kessite , wogga ogiyaa kessite ! shuchchatakka diggite; kawotettati ogiyaa demmana mala , banddiraa essite .
be7ite , goday biittaa sa7aa gaxaassi hagaadan yaagidi awaajjiis; &quot; xiyoone asaayyo hagaadan yaagite; be7ite , inttena ashshiyaagee gakkiis ! be7ite , a waagay aara de7ees; oosuwawu i immiyo keraykka a sinttan de7ees yaagite &quot; yaagiis .
intte , &quot; goday wozido geeshsha asata &quot; geetettidi xeesettana; yerusalaameekka , &quot; koyettidaaro , yegetta attabeenna katamiyo &quot; geetettana .
eedooma biittan de7iya booxira giyo katamaappe zo7o maayuwaa maayidi yiyaagee , hegee i oonee ? ha puulaara de7iya maayuwaa maayidi , ba wolqqaa minotettan sinttawu horddofiyay oonee ? goday , &quot; hegee xilluwaa haasayiyaanne wolqqan ashshiya tana gidikkinaa ! &quot; yaagees .
woyniyaa gum77iyoosan woyniyaa yedhdhiya bitaniyaa maayuwaadan , ne maayoy aybissi zo77idee ?
goday hagaadan yaagidi zaarana; &quot; woyniyaa gum77iyoosaa taani tarkka yedhdhaas; kawotettatuppe issi asinne tanaara baawa . taani eta ta hanqquwan yedhdhaas; ta yiilluwankka eta dirxxerettaas . eta suuttay ta maayuwaa bollan xacettin , ta maayoy ubbay moorettiis .
taani ta asaa woziyo gallassaynne eta morkketussi haluwaa kessiyo layttay gakkiis .
taani xeellaas; shin tana maaddiya issi asinne beettibeenna . maaddiyaabi xayido gishshawu , taani maalaalettaas . hegaa gishshawu , ta qesee taayyo xoonuwaa ehiis; ta hanqqoykka tana maaddiis .
taani ta hanqquwan kawotettata yedhdhaas; ta yiilluwankka eta mentterettaas; eta suuttaakka taani biittan gussaas &quot; yaagana .
goday nuussi oottido ooso ubbaa gishshatawu , godaa aggenna siiquwaanne a galataa taani yootana; ee , ba maarotaaninne ba kehatettaa daruwan israa7eela asaassi i immido cora lo77obaa taani yootana .
goday odiiddi , &quot; eti tumu ta asatanne ta naata gidiyo gishshawu , tana cimmanawu koyokkona &quot; yaagiis . hegaa gishshawu , i eta ashshiyaagaa gidiis .
eta waayee ubban i waayettiis . a sintta kiitanchchay eta ashshiis . i eta ba siiquwaaninne ba maarotan woziis . kase aadhdhida wodetu ubban i eta denttidi tookkiis .
shin eti makkalidosona; a geeshsha ayyaanaakka azzanissidosona . hegaa gishshawu , i simmidi , etawu morkke gidiis; etaarakka olettiis .
hegaappe guyyiyan asay benibaa , i ba ashkkaraa muuse wode oottidobaa hassayidi , hagaadan yaagiis; &quot; ba wudiyaa henttanchchatuurakka ubbaa abbaa giddoora kanttissidi kessidaagee awan de7ii ? qassi he wode ba geeshsha ayyaanaa eta giddon wottidaagee ha77i awan de7ii ?
ba bonchcho qesiyaa gita wolqqaa muusessi ushachcha kushe gidanaadan kiittidaagee , ba merinaa hayttaa kessanawu , eta sinttan de7iya haattaa shaakkidaagee ,
eta ciimmaa giddoora pinttidaagee awan de7ii ? &quot; yaagidosona . bazzuwaara kanttiya paraadan , eti xubettibookkona .
wombbaa duge wodhdhiya mehiyaadan , godaa ayyaanay eta shemppissiis . hegaadan neeni ne sunttaa bonchchissanawu ne asaa kaalettadasa .
abeet godawu , saluwaara duge xeella; xeellada neeni de7iyo geeshshanne bonchcho gidida sohuwaara be7a . neeni mishettiyo mishoynne ne wolqqay anee ? ne wozanay nuna laamotiyo laamotaynne ne qaretay nuuppe haakkiis .
abrahaami nuna erana xayikkokka , yaaqoobi nuna akeekennan xayikkokka , abeet godawu , neeni nu aawaa . beni wodiyaasappekka doommidi , ne sunttay nuna woziyaagaa .
abeet godawu , nuuni ne ogiyaappe bayanaadan , aybissi oottadii ? qassi nuuni neessi yayyennaadan , nu wozanaa aybissi dammissadii ? godawu , ne ashkkaratu gishshawu , ne biittaa laattida zaretu gishshawu , nuukko simma .
ne geeshsha asay ne beeta maqidasiyaa guutta wodiyaassi laattidosona; shin nu morkketi a duge zaaridi yedhdhidosona .
neeni beniisappe haarabeenna asaadaaninne ne sunttankka xeesettibeenna asaadan nuuni hanida .
abeet godawu , neeni salota daakkada duge wodhdhidaa gidarkkiishsha ! wodhdhin deretikka gaji gajidi kokkoridaa gidorkkonaashsha !
tamay qayxaariyaa miidi , haattaa penttissiyoogaadan , duge wodhdhada , ne sunttaa ne morkketa erissa; kawotettatakka ne sinttan kokkorssa .
kasekka neeni nuuni naagibeenna maalaalissiyaabaa oottido wode wodhdhadasa; wodhdhin dereti ne sinttan gaji gajidi kokkoridosona .
beniisappe doommidi , nenan ammanettidi , naagiyaageetussi maalaalissiyaabaa oottida neeppe attin , hara xoossaa asa haytti siyibeenna; asa ayfeekka be7ibeenna .
xillotettaa ufayttidi oottiyaageetanne ne ogiyan nena hassayiyaageeta neeni gakkada maaddaasa . be7a , neeni hanqqettadasa; shin nagaraa oottiyoogaa aggibookko . nuuni nagaraa oottiiddi , adussa wodiyaa de7ida; yaatin , nuuni waanidi attanee ?
nuuni ubbaykka tuna asa gidida; nu xillotetta ooso ubbaykka qita curqqa mala . nuuni ubbaykka bonccodan shullida; nu nagaray nuna carkkodan , pittidi efiis .
ne sunttaa xeesiyay , woykko nena mintti oykkanawu koyiyay baawa . ayssi giikko , neeni ne sinttaa nuuppe genttadasa; nuna nu nagaraa gishshawu , agga bayadasa .
gidikkonne , abeet godawu , neeni nu aawaa; nuuni urqqa; neeni urqqaa medhdhidaagaa; nuuni ubbaykka ne kushiyan merettida .
abeet godawu , keehi hanqqettoppa; nu nagaraakka merinawu hassayoppa . be7a , nuuni ubbaykka ne asa gidiyo gishshawu , nuna maara .
ne geeshsha katamati bazzo gididosona; haray attin , xiyoone katamaykka bazzo gidiis; yerusalaameekka battaale gidiis .
nu aawati nena galatido geeshshanne lo77o gidida nu beeta maqidasee taman xuugettiis; qassi nu lo77o sohoti ubbaykka moorettidosona .
abeet godawu , neeni hagaa ubbaa be7adakka aggaaguutee ? neeni co77u gaada , nuna zawi baynna qixaatiyaa qaxxayuuteeyye ?
goday hagaadan yaagees; &quot; taani tana oychchibeennaageetuyyo qonccaas; qassi tana koyibeennaageetuyyo beettaas . taani ta sunttaa xeesibeenna kawotettaayyo , yee ! yee ! yaagada koyaas .
bantta qofaa kaalliiddi , lo77o gidenna ogiyan hemettiya makkalanchcha asatukko gallassa ubban ta kushiyaa miccaas .
ha asay ataakilttiyaa giddon yarshshiiddinne xuubiyaa bollan ixaanaa cuwayiiddi , taani xeellishin , tana ubba wode hanqqetissoosona .
qassi eti duufo giddon uttiyaageeta; geema sohuwan qammaa aqiyaageeta . gudunttaa ashuwaa miyaageeta; eta xaaruwan tuna ashuwaa cambbay de7iyoogeeta .
hegaa oottiiddi , eti qassi harata , yan intteyyo de7ite; nuuni intteppe geeshsha gidiyo gishshawu , nuukko shiiqoppite ! yaagoosona . eti ta siire giddoppe kiyiya cuwanne gallassaa ubbaa eexxiya tama .
&quot; be7ite , ta sinttan xaafetti uttiis; taani etawu zaaranappe attin , co77u giikke; eta qaxxayanawu qachchaas .
ee , taani eta mooruwaanne eta aawatu mooruwaa acuwaa issippe etawu qanxxana . ayssi giikko , eti deriyaa bollan ixaanaa cuwayidosona; qassi keratu bollan tana cayidosona . eti kase oottido oosuwaa acuwaa taani etawu qanxxana &quot; yaagees .
goday hagaadan yaagees; &quot; woyniyaa ayfee woyniyaa turan de7iyo wode asay , a giddon anjjoy de7iyo gishshawu , a xayssoppite giyoogaadan , taani ta ashkkaratu gishshawu , hegaadan oottana; taani eta ubbaakka xayssikke .
taani yaaqoobappe zerettaa , yihudaappekka ta dereta laattiyaageeta kessana; taani dooridoogeeti a laattana; ta ashkkaratikka yan de7ana .
tana koyida ta asaayyo saaroona giyo dembbay dorssaa wudiyaa heemmiyo soho gidana; qassi akoora wombbay miizzaa wudiyaa allaxxissiyo soho gidana .
&quot; shin inttenoo , godaa aggidaageetoo , ta geeshsha deriyaa dogidaageetoo , qaada giyo eeqaayyo maaddaa giigissidaageetoo , qassi intte wurssettaa eranawu , saama giyo eeqaayyo walaha woyne eessaa wanccan kunttidaageetoo ,
taani intte wurssettaa bisuwawu aattada immana; intte ubbaykka goora7ettanawu hokkana . ayssi giikko , taani inttena xeesin koyibeekketa; haasayinkka siyibeekketa &quot; yaagees . intte ta sinttan iitabaa oottideta; taani dosennabaakka doorideta .
hegaa gishshawu , ubbaa haariya goday hagaadan yaagees; &quot; be7ite , ta ashkkarati maana; shin intte namisettana . ta ashkkarati uyana; shin intte saamettana . ta ashkkarati ufayttana; shin intte yeellatana .
be7ite , ta ashkkarati wozanan ufayttidi yexxana; shin intte wozanan azzanidi waassana . qassi intte ayyaanay meqqido gishshawu , intte zilaalidi yeekkana .
intte intte sunttaa ta doorettidaageetussi qanggettawu immana . ubbaa haariya goday inttena worana; shin i ba ashkkarata dumma sunttan xeesana .
he biittan anjjuwaa koyiya ubbay tumatettaa xoossay anjjanaadan woossana . he biittan caaqo caaqqiya ubbaykka tumatettaa xoossan caaqqana; ayssi giikko , kase metoti dogettidosona; ta ayfiyaa sinttaappekka geemmidosona &quot; yaagees .
goday hagaadan yaagees; &quot; be7ite , taani ooratta salotanne ooratta sa7aa medhdhays; kasebay ubbay hassayettennanne qofettenna .
shin taani medhdhiyooban merinawu ufayttitenne hashshu giite . ayssi giikko , taani medhdhido yerusalaama ufayssan kumidaaro gidana; yerusalaame asikka hashshukkonne giyaagaa gidana .
taani yerusalaamen ufayttana; ta asankka hashshu gaana . hagaappe sinttanawu yeekkiyaabaa cenggurssaynne un77ettidi waassiyaabaa cenggurssay yan siyettenna .
&quot; yerusalaame giddon hagaappe sinttanawu , guutta wode xalaala de7idi hayqqiya qii na7i , woykko ba layttaa wurssennan hayqqiya cima asi de7enna . xeetu layttaara hayqqiya uray daro yelagan hayqqiis geetettana; xeetu layttaa gattennan hayqqiyaagee qanggettidabaadan qoodettana .
he wodetun asati keettata keexxidi , etan de7ana; woyniyaa turatakka tokkidi , eta ayfiyaa maana .
eti keexxin , haray de7enna; haray maanawu tokkiyoobaa tokkokkona . ta asaa layttay mittaa layttaadan aduqqana; qassi taani dooridoogeeti bantta adussa wodiyawu bantta kushiyaa oosuwan ufayttana .
eti coo daafurokkona; woykko naata boshawu yelokkona; ayssi giikko , eti bantta naatuurakka godan anjjettida zeretta gidana .
eti tana xeesanaappe kasetada taani etawu koyana; qassi eti biron haasayishin , taani etawu siyana .
wanggireelloynne dorssaa maray issippe heemettana; gaammoykka booraadan , utulaa maana . qassi shooshshaayyo buhee quma gidana . he wodetun ta geeshsha dere ubban , eti qohokkonanne bashshokkona . taani goday hagaa odays &quot; yaagees .
goday hagaadan yaagees; &quot; saloy ta kawotaa araata; sa7aykka ta tohoy yedhdhiyo soho . yaatin intte taayyo keexxana keettay ay mala keettee ? taani shemppana sohoynne awaanee ?
hageeta ubbabaakka ta kushee oottiis gidennee ? hegaa gishshawu , hageeti ubbatikka taageeta . shin taani bana ziqqi oottiyaagaakko , ba oottido nagarawu azzanidi simmiyaagaakkonne ta qaalan kokkoriyaagaakko xeellana .
&quot; asay ubbay bawu bawu injjetiya ogiyaa doorido gaasuwan , korimaa yarshshiyaagee asa woriya uraa mala; dorssa maraa yarshshiyaageekka kanaa goora7iya asa mala; kattaa yarshshuwaa yarshshiyaageekka gudunttaa suuttaa yarshshiya ura mala; qassi hassayissiya ixaanaa cuwayiya urikka eeqaassi goynniya asa mala . eta shemppoykka eta tunatettan ufayttees .
hegaa gishshawu , taani metuwaa etayyo doorana; eti yayyidobaakka taani eta bollan ehaana . ayssi giikko , taani xeesido wode , ooninne koyibeenna; taani haasayido wodekka ooninne ezggibeenna . eti ta sinttan iitabaa oottidosona; taani ufayttennabaa dooridosona &quot; yaagees .
inttenoo , godaa qaalaayyo yayyidi kokkoriyaageetoo , a qaalaa siyite; &quot; intte ishantti , inttena ixxiyaageeti , ta sunttaa gishshawu , inttena bohiyaageeti , intte ufayssaa nuuni be7ana mala , goday ane bonchchettin be7ana yaagidosona; shin eti yeellatana .
katamaappe yiya waasuwaa siyite; beeta maqidasiyaappe yiya cenggurssaakka siyite . hegee cenggurssay ba morkketussi eta oosuwaa mala kushiyaa zaariya godaa cenggurssaa .
&quot; bannakkennan na7a yeliya maccaasi de7ii ? leessoykka un77ettennan attuma na7a yeliya maccaasi de7ii ?
hagaa malabaa oonee siyiday ? qassi hagaa malabaa oonee be7iday ? issi biittaa asay pexi issi gallassi yelettanawu danddayiiyye ? woykko kawotettay issi kuttan yelettii ? yerusalaama bannakkosaarakka , issi kuttan ba naata yelaagaasu .
yelana wodiyaa gattiya taani eti yelanaadan oottikkinaayye ? qassi yelanaadan oottiya taani yeliyo uluwaa gorddiyaanaayye ? hagaa giyaagee tana , godaa ne xoossaa .
&quot; inttenoo yerusalaamo siiqiya ubbatoo , iira ufayttite; i gishshawukka ufayssan poocu giite . inttenoo issi yeekkiya ubbatoo , iira keehippe ufayttite .
ayssi giikko , intte i minttettiya xanttaa xammidi kallana; qassi i daro bonchchuwaappe loytti uyidi , intte ufayttana &quot; yaagees .
goday hagaadan yaagees; &quot; be7ite , taani iyyo sarotettaa shaafadan darissana; kawotettatu duretettaakka kumidi goggiya pulttuwaadan , iyyo ehaana . yaatobare intte hegaa xammana; i hashiyan intte toohettana; i kiyuwan uttidi , intte baalotana .
aayyiyaa ba na7aa minttettiyoogaadan , taanikka inttena minttettenna; intte yerusalaamen minettana .
intte hegaa be7iyo wode , intte wozanay ufayttana; intte meqettaykka maataadan aacana . qassi godaa kushee a ashkkaratuura de7iyoogeenne a hanqqoy a morkketu bollan de7iyoogee erettana &quot; yaagees .
be7ite , goday tamaa ekkidi yaana . ba hanqqettidoogeeta qaxxayanawunne tamaa lacuwan seeranawu gotiyaa qefiyaa toggidi , i yaana .
ayssi giikko , goday asho maayida ubbaa tamaaninne bisuwan pirddana . qassi godaa bisuwan hayqqidaageetu qooday darana .
goday hagaadan yaagees; &quot; ataakilttiyaa sohuwan bantta eeqawu goynnanawu , bantta giddon de7iya issuwaa kaallidi , banttana dummayidi geeshshiyaageeti , qassi gudunttaa ashuwaa , sheneyiyaabaanne eceriyaa miyaageeti ubbay issippe xayana .
&quot; taani eta oosuwaanne eta qofaa eriyo gishshawu , kawotettata ubbaanne dumma dumma qaalan haasayiyaageeta issippe shiishshanawu yays; eti shiiqidi , ta bonchchuwaa be7ana .
taani eta giddon malaataa oottana; etappe attidaageetakka ta gitatettaa siyibeennanne ta bonchchuwaa be7ibeenna kawotettatukko , tarsseesakko , liibiyaakko , lidiyaakko , tubaalakko , yaawaanakkonne abbaa doonan de7iya haaho biittatukko kiittana; kiittin eti ta bonchchuwaa kawotettatu giddon yootana .
israa7eela asay kattaa yarshshuwaa geeshsha miishshan wottidi , godaa beeta maqidasiyaa ehiyoogaadan , eti intte ishantta ubbaa kawotettatu ubbaa giddoppe paratun , paraa gaaretun , gaameelatun , baqulotuuninne miishshata caaniyo gaaretun utissidi , taayyo imo gidanaadan , ta geeshsha deriyaa yerusalaame ehaana .
etappe issoota issoota taani qeesetanne leewata kessana . taani goday hagaa odays &quot; yaagees .
qassikka goday hagaadan yaagees; &quot; taani medhdhiyo ooratta salotinne ooratta sa7ay ta sinttan minnidi de7iyoogaadan , hegaadankka , intte zerettaynne intte sunttay minnidi de7ana .
aginaa xeeruwaappe biidi hara xeeruwaa gakkanaashiininne issi sambbataappe biidi hara sambbataa gakkanaashin , asay ubbay ta sinttan goynnanawu yaana .
eti kiyidi biidi , ta bolli makkalida asatu ahaa be7ana . hegeeta miya guxunee hayqqenna; eta xuuggiya tamaykka to77enna . eti asa ubbawu sheneyiyaabaa gidana &quot; yaagees .
biniyaama biittan anatoota kataman de7iya qeesetuppe issuwaa gidiya hilqqiyaa na7aa ermmaasa qaalay hagaa .
amoona na7ay , yihudaa kawoy yoosiyaasi kawotido tammanne heezzantto layttan godaa qaalay ermmaasayyo yiis .
qassi yoosiyaasa na7ay , yihudaa kawoy yo7aqeemi kawotido layttatun godaa qaalay ermmaasayyo yiis . qassikka yoosiyaasa na7ay , sedeqiyaasi kawotin , tammanne isiini layttaa gakkanaashin , godaa qaalay daroton ayyo yiis . he laytti ichchashantta aginan yerusalaame asay omoodettidi biis .
godaa qaalay taakko hagaadan yaagiiddi yiis;
&quot; taani nena ne aayee uluwan tilanaappe kase eraas . neeni uluwaappe yelettanaappe kase taani nena geeshshada dummaya wottaas . qassi kawotettatuyyo hananabaa yootiyaagaa oottada nena sunttaas &quot; yaagiis .
yaagin taani , &quot; hay ubbaa haariya godawu , taani na7a . taani waati haasayiyaakko erikke &quot; yaagaas .
shin goday tana hagaadan yaagiis; &quot; taani na7a gooppa . taani nena kiittiyo asa ubbaakko ba . taani azaziyoogaa ubbaakka yoota .
etawu yayyoppa . ayssi giikko , taani nena ashshanawu nenaara issippe de7ana . taani goday hagaa odaas &quot; yaagiis .
goday ba kushiyaa yeddidi , ta doonaa bochchiis . bochchidi , &quot; be7a; taani ta qaalaa ne doonan wottaas .
neeni shoddanawunne qolanawu , xayssanawunne aatta yegganawu , keexxanawunne tokkanawu , dere asaa bollinne kawotettatu bolli taani hachchi nena sunttaas &quot; yaagiis .
godaa qaalay taakko yiidi , &quot; ermmaasaa , neeyyo aybi beettii ? &quot; yaagiis . yaagin taani zaarada , &quot; lawuze giyo mittaappe kiyida gatimay beettees &quot; yaagaas .
goday tana , &quot; neeni likke be7adasa . ayssi giikko , taanikka ta qaalay polettin , hegaadan be7anawu naagays &quot; yaagiis .
naa77anttuwaakka godaa qaalay taakko yiidi , &quot; harabay qassi aybi beettii ? &quot; yaagiis . yaagin taani zaarada , &quot; issi penttiya xaaroy huuphessa baggappe haa simmidi , geddi gi uttidaagee beettees &quot; yaagaas .
goday tana , &quot; huuphessa baggappe bashshay poridi , biittan de7iya asaa ubbaa bolli gukkana .
taani huuphessa bagga kawotettatun de7iya asaa ubbaa xeesana hanays . taani goday hagaa odaas . eta kawoti yiidi , yerusalaame geliyo penggetun , dirssaa yuushuwaa ubbaaninne yihudaa katamatu ubban bantta araatata wottana .
yihudaa asay tana aggidi , hara xoossatuyyo yarshshiiddinne bantta kushiyan eti oottidobaayyo goynniiddi , oottido eta iitatettaa ubbaa gishshawu , taani ta pirddaa eta bolli yootana .
&quot; shin neeni ne huuphiyawu giiga ! dendda eqqada , taani nena azaziyoogaa ubbaa etayyo oda . etayyo yayyoppa . neeni etayyo yayyikko , taani nena eta sinttan gujja yashissana .
hachchi taani nena ha biittaa ubbaa bolli , yihudaa kawotu bolli , halaqatu bolli , qeesetu bollinne ha biittaa asaa bolli gimbbettida katamadan , birata tuussadaaninne nahaase biratan dirido dirssadan oottada minttaas .
eti nenaara olettana . shin taani ashshanawu nenaara issippe de7iyo gishshawu , nena xoonokkona . taani goday hagaa odaas &quot; yaagiis .
godaa qaalay taayyo yiidi ,
&quot; ba; baada yerusalaame asaa hayttan hagaadan yaagada awaajja; neeni yelagatettan taayyo ay keena ammanettidaakko , qassi neeni biron mishiran de7iyo wode , tana ay keena siiqidaakko , taani goday hassayays . neeni bazzo gidduwaara , zeretti zeretti erenna biittaara tana kaalladasa .
he wode israa7eeli godaayyo geeshsha . i shiishshiyo bayra katta; appe miida ubbati mooranchcha gididosona . yaatin , eta bolli iitabay yiis . taani goday hagaa odaas yaaga &quot; yaagees .
inttenoo , yaaqooba asatoo , israa7eela zaretoo , ubbaykka godaa qaalaa siyite !
goday hagaadan yaagees; &quot; kase intte aawati tanan ay mooro demmidi , taappe haakkidi biidonaa ? eti pattenna eeqatuyyo goynniiddi , pattennabaa gididosona .
eti , nuna gibxxeppe kessidaagee , qa77enne aafo gidida bazzuwaara , koshaynne sakkana xumay de7iyo biittaara , ay asinne aadhdhenna woykko de7enna sohuwaara kaalettida goday awan de7ii ? yaagibookkona .
intte appe teeraanne lo77obaa maana mala , taani inttena aradda biittawu ehaas; shin intte yiidi , ta biittaa tunissidetanne tana sheneyiyaabaa oottideta .
qeesetikka , goday awan de7ii ? yaagibookkona . ta higgee eta kushiyan de7iyo asatikka tana eribookkona . deriyaa haariyaageetikka ta bolli makkalidosona . hananabaa yootiyaageetikka ba7aala sunttan hananabaa yootidi , pattenna eeqatuyyo goynnidosona &quot; yaagees .
qassikka goday hagaadan yaagees; &quot; hegaa gishshawu , taani inttena bironkka mootana; intte naatu naatakka mootana .
ane arggo baggi biidi , qophphiroosa giyo haruuruwaa xeellite . woykko arshsho baggi qeedaare giyo biittaa asa kiittidi xomoosissite . yaatidi ane hagaa malabay hagaappe kase baggan hanidaakkonne be7ite .
eti tumu xoossata gidana xayikkonne , deree ba xoossata laammibeenna . shin ta asay tana ba bonchchuwaa pattenna eeqatun laammiis &quot; yaagees .
qassikka goday hagaadan yaagees; &quot; salotoo , poora ! giite; dagammidi kokkorite !
ayssi giikko , ta asay naa77u iitabata oottiis; hegeetinne , de7o haattaa pulttuwaa tana aggiis; haattaa oyqqanawu danddayenna , xoo7etiichchida ollaa baayyo bookkiis .
&quot; israa7eeli ashkkaranne gidenna; son yelettida ayllenne gidenna . yaatin , i ayssi do7i oyqqiyoobaa gididee ?
a morkketi gaammodan , a bollan gudidosona . eti bantta qaalaa xoqqu oottidi daaridosona; eti a biittaa booddila kessidosona; a katamatikka laalettidi , de7iyaabaa xayidosona .
hegaa bollikka memppisanne xaafinaasa asati a liiphiyaa meedidosona .
nenoo israa7eelaa , i nena ogiyan kaalettishin , godaa ne xoossaa aggidoogan hagaa ne bolli ehiiday nena gidikkii ?
nayle shaafaappe haattaa uyanawu gibxxe biyoogee nena ay maaddanee ? woykko efiraaxiisa shaafaappe haattaa uyanawu asoore biittaa biyoogee nena ay go77anee ?
simmi ne iitatettay nena qaxxayana; neeni tana aggidoogee ne bolli pirddana &quot; yaagees . goday , ubbaappe wolqqaama goday hagaadan yaagees; &quot; neeni tana godaa ne xoossaa aggidoogee ay keena iitanne camo gidiyaakko , ane eranne be7a . neeni taayyo yayyiyo yashshi nenan baawa .
&quot; taani ne qambbaraa beni menttaas; ne qashuwaakka duuttaas . yaatinkka , taani neeyyo oottikke yaagadasa . yaagada dere ubbaa bollinne daashsha mittaa ubbaa garssan shaaramuxadan zin77adasa .
taani nena muruta zerettaappe ekkada , lo77o woyne turadan tokkaas . yaatin , waana guyye simmada , woran mokkida , moorettida woyne tura gidadii ? &quot; yaagees .
qassikka ubbaa haariya goday hagaadan yaagees; &quot; neeni hancciiciyan meecettiyaakkokka , saamunaa darissada gorppettiyaakkokka , ne mooruwaa qitay ha77ikka ta sinttaana .
neeni waanada , taani tunabeykke; taani ba7aala eeqatuyyo goynnanawu woxxabeykke gaanawu danddayay ? ane neeni wombban hanidobaa xeella; neeni oottidobaanne akeeka . neeni yaanne haanne wottaa jaamiya gaameelee mala .
neeni bazzuwaa meezetida , ba ziitaa wode carkkuwaa singgettiya haree mala . a birassawu eqqaychchin , ooni o teqqanawu danddayii ? o ziittiya ay wodala hareenne daafurenna; i i ceggenan o demmi aggees .
nenoo , israa7eelaa , ne caammay wurana gakkanaashiininne ne kookkee melana gakkanaashin , hara xoossatu geeduwaa hagaadan woxxoppa . shin neeni , ixxisi , hegee tana aynne maaddenna . ayssi giikko , taani imatta xoossata siiqarggaas; taani etawu goynnana yaagadasa .
&quot; kaysoy ohettido wode yeellatiyoogaadan , israa7eela asay yeellatees; etikka , eta kawoti , eta halaqati , eta qeesetinne eta hananabaa yootiyaageeti ubbay yeellatoosona .
eti mittaa , neeni ta aawaa yaagoosona; qassi shuchchaa , neeni tana yeladasa yaagoosona . eti taayyo bantta som77uwaa aggidi , bantta zokkuwaa zaaridosona . shin eti metootiyo wode tana , dendda ! denddada nuna ashsha ! yaagoosona .
shin anee , intte intteyyo medhdhido xoossati awan de7iyoonaa ? intte metootiyo wode inttena ashshanawu danddayikko , ane denddona ! inttenoo , yihudaa asatoo , intte xoossati intte katamatu keena cora &quot; yaagees .
goday hagaadan yaagees; &quot; intte tanaara ayssi mootetteetii ? intte ubbaykka taayyo makkalideta .
taani inttena coo mela qaxxayaas; qaxxayinkka intte baayibeekketa . namisettida gaammuwaadan , intte bisoy intte hananabaa yootiyaageeta mirggiis &quot; yaagees .
inttenoo , ha wodiyaa yeletatoo , godaa qaalaa siyite ! i hagaadan yaagees; &quot; taani intteyyo , israa7eelatuyyo bazzo mala woy sakkana xuma biittaa mala gididanaayye ? yaatin , ayssi ta asay , nuuni nu shenedan baana; naa77antto mulekka neekko simmokko yaagii ?
geela7iyaa ba alleequwaa woykko bullashettiyaara ba bullachchaa maayuwaa dogay ? shin ta asay tana qoodi baynna gallassaa dogiis .
neeni ne laggettotu geeduwaa woxxiyoogaa ayba meezetadii ! keehi iita maccaasatikka ne ogiyaappe tamaaranawu danddayoosona .
qassi menttidi gelishin oyqqido asaa suuttan gidennan , xillo hiyyeesatu suuttaa xacan ne maayoy mooretti uttiis . &quot; neeni hagaa ubbaa oottadakka ,
taani xillo; tumuppe goday ta bolli hanqqettenna yaagaasa . neeni , taani nagara oottabeykke giyo gishshawu , taani ne bollan pirddana .
yaanin neeni ne ogiyaa laammanawu ayssi bichchaaray ? kase nena asoore biittay yeellayidoogaadan , gibxxe biittaykka yeellayana .
neeni hagaappekka ne huuphiyaa oyqqada kiyana . ayssi giikko , goday neeni ammanettiyoogeeta ixxiis . neeni etan maadettakka &quot; yaagees .
goday hagaadan yaagees; &quot; issi asi ba keettaayyiyo yeddin , a baada hara azinaa gelikko , he bitanee naa77antto o zaarii ? zaarikko he biittay aadhdhida tunaa tunees ! shin neeni shaaramuxadan , cora laggettotuura de7adasa; yaanadakka ha77i neeni taakko simmuutee !
ane xoqqu gaada , aybinne baynna dereta xeella . neeni shaaramuxadan zin77abeennasi hegan de7ii ? arabay bazzon bonqqanawu uttidi naagiyoogaadan , neeni laggettota naagaydda ogiyaa xaphon uttadasa . yaatada ne shaaramuxaaninne ne iitatettan biittaa tunissadasa .
hegaa gishshawu , badhdheesay teqettiis; silaa iraykka bukkennan aggiis . hegaa hanikkokka , neeyyo shaaramuxiyo meray de7ees; neeni yeellatennan ixxadasa .
&quot; ha77i neeni tana , ta aawawu , ta naatettaasappe doommin , neeni tana siiqaasa .
neeni ubbaton ta bolli yiillotuutee ? ne hanqqoy merinawukka aggennee ? yaagaasa . ee , neeni hagaa yaagaasa; shin neeni oottanawu danddayiyo iitaa ubbaa oottaasa &quot; yaagees .
kawoy yoosiyaasi kawotido laytti , goday tana hagaadan yaagiis; &quot; hanna ammanoy baynna israa7eela oottidobaa neeni be7adii ? a dere ubbaa bollinne daashsha mittatu ubbaa garssi baada , yan shaaramuxaasu .
a hagaa ubbaa oottadakka , taakko simmawusu gaada qoppaas , shin simmabeykku . qassi i michchiyaa , ammanettenna yihudakka hegaa be7aasu .
ammanoy baynna israa7eela daroton shaaramuxido gishshawu , paramaa immada o yeddaas . hegaa gidinkka israa7eeli michchiyaa , ammanettenna yihuda yayyennaagaa taani be7aas; akka kiyada shaaramuxaasu .
shaaramuxiyoogee iyyo qii laafabaa gidiyo gishshawu , mittaaranne shuchchaara shaaramuxada biittaa tunissaasu .
hegan ubbankka i michchiyaa , ammanettenna yihuda , coo simmidabaa milatawusuppe attin , kumetta wozanaappe taakko simmabeykku . taani goday hagaa odaas &quot; yaagiis .
goday taayyo hagaadan yaagiis; &quot; ammanettenna yihudippe ammanoy baynna israa7eela xillo .
ba; baada huuphessa baggaassi hagaadan yaagada awaajja; goday hagaadan yaagees; &quot; bii , ammanoy baynna israa7eelee , simma ! taani maarotay kumidoogaa gidiyo gishshawu , taani nena iita ayfiyan xeellikke . merinawu hanqqettikke .
gidikkonne , neeni , taani godaa ta xoossaa bolli makkalaas . allaga xoossatuura daashsha mittaa ubbaa garssan shaaramuxaas . ne qaalaayyo azazettabeykke gaada ne mooruwaa ammananawu koshshees . taani goday hagaa odaas &quot; yaagees yaaga &quot; yaagiis .
qassikka goday hagaadan yaagees; &quot; inttenoo , ammanettenna asatoo , simmite; ayssi giikko , taani intte azinaa . taani inttena issuwaa issi katamaappe , naa77aa issi yaraappe doorada ekkana; ekkada inttena xiyoone ehaana .
hegaappe guyyiyan , taani ta wozanaadan , inttena heemmiya henttanchchata intteyyo immana . eti inttena eratettaaninne akeekan heemmana &quot; yaagees .
qassikka goday , &quot; he gallassatun intte he biittan corattiyo wode , asati , godaa maachchaa taabootaa giidi haasayokkona . i etayyo karihinne geenna , woykko hassayettenna , woykko baynnaageekka etawu qofettenna; qassi haray oosettenna .
he wodiyan eti yerusalaame godaa kawotaa araataa giidi xeesana . kawotetta ubbaappe asay godaa sunttaa bonchchanawu yerusalaame shiiqana . hegaappe sinttan eti ixxisi giidi , bantta iita qofaa kaallokkona .
he gallassatun yihudaa asati israa7eela asatuura issippe gayttidi , huuphessa bagga biittaappe taani kase intte aawata laatissido biittaa issippe yaana &quot; yaagees .
goday hagaadan yaagees; &quot; taani inttena attuma naatudan waata wottanaakkonne ,
payya biittaa , kawotetta ubbaappe aadhdhidi , lo77iya biittaa waata laatissanaakkonne qoppaas . qassi tana , ta aawawu giidi xeesananne tana kaalliyoosaappe guyye simmokkona gaada qoppaas . shin israa7eela asatoo , intte ba azinaayyo ammanettenna maccaaseedan taayyo ammanettibeekketa &quot; yaagees .
aybakko baynna xoqqa deretu bollan cenggurssay siyettees; hegeenne , israa7eela asaa yeehuwaanne watiwatuwaa . ayssi giikko , eti bantta ogiyaa geellayidosonanne godaa bantta xoossaa dogidosona .
goday eta , &quot; inttenoo , ammanoy baynna asatoo , taakko simmite . intte ammanettana mala , taani inttena pattana &quot; yaagiis . yaagin eti , &quot; eeno , nuuni neekko simmana . ayssi giikko , neeni godaa nu xoossaa .
nuuni keratu huuphiyaaninne deretu huuphiyan eeqawu goynniyoogee tumuppe cimo . tumuppe nuuyyo , israa7eelatuyyo atotettay godaana , nu xoossaana .
nu yelagatettaasappe doommin , nu aawati daafuridi demmidobaa , eta dorssaanne miizzaa , eta maccanne attuma naata , yeellayiya eeqati mi xayssidosona .
nu yelagatettaasappe doommidi , hachchi gakkanaassi , nuunikka nu aawatikka godaa nu xoossaa bolli nagaraa oottida . godaa nu xoossaa qaalaassi azazettibookko . hegaa gishshawu , ane nuuni yeellawu duge gufannoos; qassi kawushshay nuna afaladan kammo &quot; yaagoosona .
goday hagaadan yaagees; &quot; israa7eela asawu , simmikko , haa taakko simmite . intte taani shenetiyo intte eeqata ta sinttappe diggikko , taappe wora baana xayikkonne
intte tuman , suuretettaaninne xillotettan , goday ero ! giidi caaqqikko , he wode kawotettati an anjjettananne an ceeqqana &quot; yaagees .
goday yihudaa asaayyoonne yerusalaamen de7iyaageetuyyoo hagaadan yaagees; &quot; intte otta biittaa goyite; agunttaa bolli zeroppite .
inttenoo , yihudaa asatoo , yerusalaamen de7iyaageetoo , intte intte huuphen xoossaayyo qaxxarettite; intte wozanaa shoohuwaa diggite . hegee xayikko , intte oottido iitatettaa gishshawu , ta hanqqoy tamaadan eexxi kiyana . a ooninne toyssanawu danddayenna &quot; yaagees .
goday hagaadan yaagees; &quot; yihudan yootite . yerusalaamen , biitta ubban malkkataa punnite ! yaagidi awaajjite . intte qaalaa xoqqissidi , hagaadan giidi waassite ! issippe shiiqite ! ane gimbbee yuuyi aadhdhido katamaa hinddite ! yaagite .
asay xiyoone baana mala malaatite ! intteyyo saro attanawu baqatite ! gam77oppite ! ayssi giikko , taani huuphessa bagga biittaappe iitabaanne gita bashshaa ehays .
gaammoy ba de7iyo buuraappe kiyiyoogaadan , kawotettata xayssiyaagee ba sohuwaappe denddiis . denddidi intte biittaa xayssanawu yiis . intte katamati moorettidi ona gidana .
hegaa gishshawu , waaruwaa maayidi , aayyee ! aayyee ! yaagidi zilaalitenne yeekkite . ayssi giikko , godaa hanqqoy suulliyaagee nu bollappe kichchiichchibeenna &quot; yaagees .
qassikka goday , &quot; he gallassi , kawuwaa wozanaynne halaqatu wozanay taahana . qeesetikka dagammana . hananabaa yootiyaageetikka , poora ! giidi doonaa oyqqana &quot; yaagees .
yaagin taani , &quot; hay ubbaa haariya godawu , bisoy eta qooriyan wodhdhiyo wode , intteyyo sa7i saro gidana yaagada , ha asaanne yerusalaame pala cimo cimmadasa &quot; yaagaas .
he wodiyan ha asaassinne yerusalaamessi , goday hagaadan yaagees geetettana; &quot; bazzuwan de7iya aybinne baynna xoqqa deretuppe michchiyaa carkkoy ta asaa bolli carkkana; shin hegee kattaa suragganaassanne geeshshanaassa gidenna .
hegaappe keehi wolqqaamiya carkkoy ta azazuwan carkkana; ha77i taani eta bolli pirddana &quot; gees geetettana .
be7ite , morkkee shaaraadan kiyees . a paraa gaaretikka gote mala; a parati argganttaappekka aadhdhi eesotoosona . aayye7ana nunoo ! baa xayida !
nenoo yerusalaamee , attana mala , ne wozanaa meeccada iitatettaappe geeshshargga ! iita qofay ne wozanan awude gakkanaashin gam77anee ?
daana katamaappenne efireema deriyaappe yiidaageeti iitabaa awaajjoosona .
goday hagaadan yaagees; &quot; kawotettatuyyo yootite; yerusalaameyyookka hagaadan yaagidi awaajjite; haaho biittaappe olay yees; yiidi yihudaa katamatu bollan alaahees .
i ta bolli makkalido gishshawu , gaden de7iya kattaa naagiyaageetuugaadan , he olanchchati yihudaa yuushuwan yuuyi aadhdhoosona yaagite &quot; yaagees .
yihudaa asatoo , intte hanoynne intte oosoy hagaa ubbaa intte bolli ehiis . hagee intteyyo qixaate . i ay keesa cammiyaabee ! intte wozanaa ay keesa caddiyaabee !
aayyee tanoo ! taani hagaa waata danddayanee ! aayyee ta wozanawu ! ta wozanay diddiqees; taani co77u gaanawu danddayikke . ayssi giikko , taani malkkataa punettaanne olaa alaassaa siyaas .
iitabay iitabaa kaallees; mule biittay moorettiis . ta dunkkaanetinne magalashoti eesuwan xayidosona .
taani awude gakkanawu olaa malaataa xeellaneenne malkkataa punettaa siyanee ?
goday hagaadan yaagees; &quot; ta asay eeyya; eti tana erokkona . eti qofi baynna naata; etayyo akeeki baawa . eti iitabaa oottanawu eranchcha; shin lo77obaa oottanawu erokkona &quot; yaagees .
taani sa7aa xeellaas; xeellada sa7ay giigiichchibeennaagaanne aybinne baynna mela gidiyoogaa be7aas . qassi salota xeellaas; xeellada etan poo7oy baynnaagaa be7aas .
taani dereta xeellaas; xeellada eti qaaxxiyoogaanne kerati ubbay guyyenne sinttawu gajigajiyoogaa be7aas .
taani xeellaas; shin ayba asanne be7abeykke; saluwaa kafotikka ubbay paallidi baqatidosona .
taani xeellaas; xeellada aradda biittay qa77e gididoogaa be7aas; godaa sinttan , a suulo hanqquwaa sinttan he biittaa katamatikka yoodettidosona .
goday hagaadan yaagees; &quot; mule biittay moorettana; shin taani a wurssa xayssikke .
hegaa gishshawu , sa7ay yeekkana; salotikka bollan xumana . ayssi giikko , taani garggaas; marssettikke . taani qofaa qachchaychchaas; aggikke &quot; yaagees .
paraasatunne wonddafiyaasatu garmmaamuwan , asay katama ubbaappe goossiis . baggati woxxidi woraa garssi gelin , baggati qassi zaallaa shibboosona . katamay ubbay onidi , de7iya asa xayiis .
nenoo , moorettaychchidaaree , neeni ay oottay ? ne zo7o maayuwaanne ayssi maayay ? worqqa alleeqonne ayssi wottay ? ne ayfiyaa ciruwaanne ayssi tiyay ? neeni coo mela nena loyttaasa . ne laggettoti nena karidosona; eti nena woranawu koyoosona .
taani maareta ohettida maccaasiyaa waassiyoogaa mala waasuwaa siyaas . i waasoy koyro na7a yeliya maccaasee ooliyaa mala . he waasoy , yerusalaama shemppuwaa teqettada , ba kushiyaa zohaydda , &quot; aayyee tanoo ! hekko tana woranawu hanoosona ! &quot; yaagada waassiyo waasuwaa .
goday hagaadan yaagees; &quot; ane yerusalaame ogiyaa pudenne duge hemettite; ane yuuyi aadhdhidi xeellitenne akeekite; a gutarankka koyite . xillo pirddiyaanne tumaa koyiya issi asa intte demmikko , taani yerusalaame maarana .
shin eti , goday ero giikkokka , eti tumuppe wordduwan caaqqoosona &quot; yaagees .
abeet godawu , ne ayfeti tumaa xeellokkonaayye ? neeni eta dechchadasa , shin eta sakkibeenna . neeni eta kinchcherettadasa , shin eti seeraa ekkennan ixxidosona . eti bantta som77uwaa zaallaappe aatti minttidi , bantta nagaraappe simmennan ixxidosona .
hegaappe guyyiyan , taani hagaadan yaagada qoppaas; &quot; hageeti hiyyeesa kanchche; hageeti eeyya . ayssi giikko , eti godaa ogiyaa , bantta xoossaa higgiyaa erokkona .
simmi taani gita asatukko baananne etawu odana . ayssi giikko , eti godaa ogiyaa , bantta xoossaa higgiyaa eroosona &quot; yaagada qoppaas . shin eti ubbaykka issippe a qambbaraa menttidosonanne qashuwaakka duuttidosona .
hegaa gishshawu , gaammoy ba woraappe kiyidi , eta worana . suylaalee bazzoppe kiyidi , eta mi xayssana . maahee eta katamata zuggidi naagana . he katamatuppe kiyiya ubbay puuzetti wurana . ayssi giikko , eta makkalay dalggiis; eta hereecaykka dariis .
goday hagaadan yaagees; &quot; taani intte nagaraa ayssi atto goo ? intte naati tana aggidi , worddo xoossatun caaqqidosona . taani eta mizada kalissaas; shin eti shaaramuxidosonanne shaaramuxatu keettaa ziiridosona .
eti xiikettida korima paradan ziittiiddi , hara asa machcho laggettanawu jaamoosona .
tumu taani ha yohotu gishshawu , eta qaxxayanawu bessikkinaa ? hagaa mala kawotettaassi ta haluwaa kessikkinaa ? &quot; yaagees .
qassikka goday hagaadan yaagees; &quot; i woyniyaa turaa maaraa giddoora biiddi bashshite; shin wurssi xayssoppite .
i tasheta kari olite; ayssi giikko , eti godaassa gidokkona . israa7eela asatinne yihudaa asati mulekka ammanettibookkona &quot; yaagees .
eti hagaadan giidi , godaa bolli wordduwaa haasayidosona; &quot; i aynne oottenna; qohiyaabi aybinne nu bolli yeenna . morkkiyaa bisuwaa woykko koshaa nuuni mulekka be7okko .
hananabaa yootiyaageeti carkko mala; etan xoossaa qaalay baawa . hegaa gishshawu , eti giyoobay ubbay eta gakko &quot; yaagoosona .
hegaa gishshawu , goday , ubbaappe wolqqaama xoossay israa7eela asaa hagaadan yaagees; &quot; eti ha qaalaa haasayido gishshawu , taani ta qaalaa ne doonan tama kessana . ha asaakka mitta kessana; he tamay eta mi xayssana &quot; yaagees .
goday inttena hagaadan yaagees; &quot; inttenoo , israa7eela asatoo , taani intte bolli haaho biittaappe issi kawotettaa ehays . inne wolqqaamanne beni kawotetta . eta qaalaa intte erenna , eta haasayaykka intteyyo gelenna kawotetta .
eta zubbiyaa shoohoy dooya de7iya duufo mala . eti ubbaykka wolqqaama asa .
eti intte kattaanne qumaa dafidi maana . intte attuma naatakka macca naatakka worana . intte dorssaakka miizzaakka dafidi maana . intte woyniyaa turaa teeraakka balasiyaa giyo mittaa teeraakka dafidi maana . intte ammanettiyo , gimbbettida katamatakka eti bantta bisuwan olidi bashshana &quot; yaagees .
goday ermmaasa hagaadan yaagees; &quot; shin he gallassatun gidikkokka , taani ta asaa muleera wurssa xayssikke .
asay nena , goday nu xoossay nu bolli hagaa ubbaa ayssi oottidee ? giidi oychchiyo wode , neeni etayyo , intte tana , godaa aggidi , inttesan imatta xoossatussi oottidoogaadan , hegaadan inttekka asasan imatta asatussi oottana yaaga &quot; yaagiis .
qassikka goday , &quot; hagaa yaaqooba asatuyyo oda; yihudaa biittankka hagaadan yaagada awaajja;
inttenoo , ayfee de7ishin xeellennaageetoo , hayttay de7ishin siyennaageetoo , eeyyanne damma asatoo , hagaa siyite !
laa intte taayyo ayssi yayyekketii ? intte ta sinttan ayssi kokkorekketii ? ayssi giikko , taani shaaheetaa abbaayyo zawa , merinawu a pinttenna dirssa oottaas . beetati pushakettikkokka xoonanawu danddayokkona . eti guummikkokka pinnanawu danddayokkona .
shin ha asatuyyo muumenne makkala wozanay de7ees . eti issi baggi simmidi , wora biidosona .
eti bantta wozanan , &quot; nuussi silaa iraara gabbaa iraara wodiyan wodiyan immiya , nuna nu kattaa dabarssissennan shiishissiya godaassi , nu xoossaassi , ane yayyoos &quot; gibookkona .
intte iita oosoy hageeta teqqiis . intte nagaray inttena lo77obaappe ashshiis yaaga &quot; yaagees .
goday hagaadan yaagees; &quot; ta asaa giddon iita asati de7oosona . kafota oyqqanawu naagiya asatudan zuggidi naagoosona . eti gitiyaa yeggoosona; yeggidi asata oyqqoosona .
koottan kafoy kumidoogaadan , eta keettan cimoy kumiis . hegaa gishshawu , eti gitanne dure gididosona .
eti orddenne modhdho gididi diccidosona . eta iita oosuwaassi zaway baawa . eti aawi baynna naata shatinttanawu eta gishshaa mootettokkona; hiyyeesatu maataakka naagibookkona .
yaatin , taani goday eta hegaa gishshawu , qaxxayanawu bessikkinaa ? hagaa mala kawotettaa bolli ta haluwaa kessanawu bessikkinaa ? &quot; yaagees .
qassikka goday hagaadan yaagees; &quot; daro iitabaynne daganttiyaabay biittaa bollan haniis .
hananabaa yootiyaageeti wordduwaa yootoosona; qeesetikka eta zoriyan ayssoosona . ta asaykka hegaa malabaa dosees ! shin wurssettan waanuuteetii ? &quot; yaagees .
qassikka goday , &quot; inttenoo , biniyaama asatoo , intte shemppuwaa ashshanawu baqatite ! yerusalaameppe kiyite ! taqo7a kataman malkkataa punnite ! beeti-hakkareema giyoosan malaataa bessite ! ayssi giikko , huuphessa baggappe iitabaynne hanttaara bashshay yaana hanees .
taani lo77iyaanne ufayssiya xiyoone katamata xayssana .
morkketi henttanchchatudan bantta wudiyaa ekkidi , a bolli yaana . yiidi a yuushuwan bantta dunkkaaniyaa dunkkaanana; bantta wudiyaanne bantta sohuwan sohuwan heemmana .
eti issoy issuwaa , yerusalaameera olettanawu giigite ! denddite ! ane nuuni a seeta gallassi oloos . shin aayye7ana ! sa7ay qammees; omarssaa kuway aduqqi aduqqi bees .
hegaa gishshawu , denddite ! denddidi ane qamma oloos; olidi a qatuwaa laaloos yaagidi maqettoosona &quot; yaagees .
ubbaappe wolqqaama goday hagaadan yaagees; &quot; mittata qanxxite . yerusalaame gimbbiyaa lanqqen biittaa dooridi diddiqite . he kataman naaqoy kumido gishshawu , i qaxxayettanawu bessees .
ollay ba haattaa pulttiyoogaadan , ikka ba iitatettaa pulttees . makkalabaynne bashshabay a giddon siyettees . muletoo a sahoynne masunttay ta sinttan beettees .
nenoo yerusalaamee , taani nena seeriyoogaa ekka . ekkennan ixxikko , taani neeppe shaahettananne ne biittaa issi asinne de7enna baadine biitta kessana &quot; yaagees .
ubbaappe wolqqaama goday hagaadan yaagees; &quot; woyniyaa teeraa poshiliyoogaadan , israa7eela asaa atettata loyttidi poshilite . woyniyaa teeraa qoriya asadan , intte kushiyaa daashshatu giddo naa77anttuwaakka yeddite &quot; yaagees .
taani oossi odooshsha ? oona seerooshsha ? ooni siyanddeeshsha ? be7ite , eti siyenna mala , eta hayttay baretti uttiis . be7ite , godaa qaalay etayyo qilliicciyoobaa gidiis; eti an ufayttokkona .
hegaa gishshawu , godaa hanqqoy tanan kumi uttiis . taani ha hanqquwaa teqqanawu danddayikke . yaatin , goday tana hagaadan yaagees; &quot; ta hanqquwaa ogiyan de7iya naatu bollinne shiiqida yelaga asaa bolli tiga . maccaasiyookka azinaakka , ceeggi wurida asaakka i ekki baana .
taani he biittan de7iyaageetu bolli ta kushiyaa yeddiyo wode , eta keettati , eta goshshaarakka eta maccaasaarakka ubbay haratuyyo imettana &quot; yaagees .
qassikka goday hagaadan yaagees; &quot; guuttaykka gitaykka ubbay woriyaa maanawu yiiqetees . hananabaa yootiyaageetikka qeesetikka ubbay asa cimmoosona .
ta asaa masunttaa sakkennabaa giidi , guutta xaliyaa wottoosona . saroy baynnan , saro; saro ! yaagoosona .
ha sheneyiya oosuwaa oottidi , eti yeellatidonaa ? chii , eti mulekka yeellatibookkona . eti yeelli aybakkokka erokkona . hegaa gishshawu , etikka kunddidaageetu giddon kunddana . taani eta qaxxayiyo wode , eta kawushshana &quot; yaagees .
goday hagaadan yaagees; &quot; ogiyan eqqidi xeellite; beni loossoti de7iyoosaa oychchite . lo77o ogee awan de7ii ? yaagidi oychchitenne an hemettite . yaatidi intteyyo shemppi ekkite . yaagin intte , nuuni he ogiyan hemettokko ! yaagideta .
taani naagiyaageeta intte bolli sunttada , malkkatay punettiyo wode siyite ! yaagada odaas . shin intte , nuuni siyokko yaagideta .
&quot; hegaa gishshawu , kawotettatoo , siyite ! maabaratoo , taani ta asaa oottiyoobaa erite !
sa7an de7iya asatoo , hagaa siyite ! taani eta iita qofaa gishshawu , iitabaa ha asaa bolli ehays . ayssi giikko , eti ta qaalaa siyennan ixxidosona; ta higgiyaakka oli bayidosona .
saaba giyo biittaappe yiida ixaani woykko haaho biittaappe yiida sawiya qimamee tawu ayssee ? intte xuuggiyo yarshshoykka ekettenna . intte yarshshoy tana ufayssenna &quot; yaagees .
hegaa gishshawu , goday hagaadan yaagees; &quot; be7ite , taani ha asaa sinttan xubeta wottana . wottin aawatinne naati issippe etan xubettana . shoorotinne laggeti xayana &quot; yaagees .
qassikka goday hagaadan yaagees; &quot; be7ite , huuphessa bagga biittaappe olanchchati woraajjoosona; issi gita kawotettay sa7aa gaxaappe denddiis .
eti wonddafiyaanne tooraa oyqqidosona . eti qareti baynnaageetanne yeddi maarennaageeta . eti bantta paran piriixiyo wode , abbay guummiyoogaadan guummoosona . inttenoo , xiyoone katamaa asatoo , eti inttena olanawu issi asadan salppidosona &quot; yaagees .
nuuni he oduwaa siyin , nu kushee hilssi giis . maccaasiyo maaretay oyqqiyoogaadan , nuna metoy un77iis .
shooqaa kiyoppite; ogiyaarakka hemettoppite . ayssi giikko , morkkee bisuwaa oyqqiis; yaara haarakka daganttiyaabay de7ees .
hay ta asawu , waaruwaa maayidi , bidinttan gonddorettite; ba mexi issi na7aassi yeekkiyaabaadan misho yeehuwaa yeekkite . ayssi giikko , xayssiyaagee akeekennan de7ishin , nu bolli yaana .
goday ermmaasa hagaadan yaagees; &quot; ermmaasaa , neeni eta ogiyaa xomoosana malanne paaccana mala , taani nena birataa paacciya asa kessaas; ta asaakka paacettiya birataa kessaas .
eti ubbay zigiri yuuyiya , odin ekkenna makkalanchcha . eti nahaasenne birata; eti ubbaykka mooruwaa oottoosona .
birataa bollan de7iya kinssaa xuuggidi geeshshana mala , womppiinay wolqqappe womppiinettiis . shin geeshshanawu waayido waayee ubbaykka mela; ta asaa giddon de7iya iitati kichchibookkona .
goday eta oli aggido gishshawu , eti olettida biraa geetettoosona &quot; yaagees .
godaappe ermmaasassi yiida qaalay hagaa;
&quot; godaa beeta maqidasiyaa penggen eqqa . eqqada , ha qaalaa hagaadan yaagada awaajja; inttenoo , godaayyo goynnanawu ha penggetuura geliya yihudaa asatoo , ubbaykka godaa qaalaa siyite !
ubbaappe wolqqaama goday , israa7eela xoossay hagaadan yaagees; &quot; intte ogiyaanne intte oosuwaa laammite; laammikko , taani inttena ha sohuwan wottana .
cimo qaalan , hagee godaa beeta maqidasiyaa ! hagee godaa beeta maqidasiyaa ! hagee godaa beeta maqidasiyaa ! yaagidi ammanettoppite .
intte intte ogiyaanne oosuwaa tumuppe laammikko , issoy issuwaassi tumaa pirddikko ,
betetanne aaway baynna naata , azinay hayqqido am77e maccaasaa naaqqennan aggikko , ha sohuwan xillo asatu suuttaa gussennan aggikkonne , intte qohettennaadan , hara xoossatuyyo goynnennan aggikko ,
yaanikko , taani intte mayzza aawatuyyo meri merinawu immido biittan inttena wottana .
be7ite ! intte aynne pattenna cimo qaalan ammanetteeta &quot; yaagees yaaga &quot; yaagees .
goday hagaadan yaagees; &quot; intte wuuqqeeta , woreeta , shaaramuxeeta , caaqqidi wordduwaa markkatteeta , ba7aala giyo eeqaayyo yarshshuwaa yarshsheeta , hagaappe kase intte erenna hara xoossatuyyo goynneeta .
yaatidi ta sunttan xeegettida beeta maqidasiyaa yiidi , ta sinttan eqqidi , nuuni saro attida ! yaageeta . shin ha sheneyiya oosuwaa ubbaa oottanawu saro attidetii ?
ta sunttan xeegettida ha beeta maqidasee intteyyo panggati qosettiyo gonggolo giidetiiyye ? intte oottiyoobaa ubbaa taani ta huuphen be7aas &quot; yaagees .
goday hagaadan yaagees; &quot; taani ta sunttaassi de7iyoosaa oottada koyro doorido , seelon de7iya ta sohuwaa ane biite . ta asaa israa7eela iitatettaa gishshawu , taani he sohuwaa waatidaakko be7ite .
intte ha ubbabaa oottideta . taani intteyyo zaara zaarada odaas; shin siyennan ixxideta . taani inttena xeesaas; shin taayyo koyibeekketa .
hegaa gishshawu , taani seelo bolli oottidoogaa , hagan intte ammanettiyo , ta sunttan xeegettida ha beeta maqidasiyaa bollikka oottana . intteyyoonne kase intte aawatuyyo immido sohuwan hagan , taani seelo bolli oottidoogaa malaa zaarettada oottana .
intte dabbota , efireema zerettata taani diggidoogaadan , ta sinttappe inttenakka diggana &quot; yaagees .
goday hagaadan yaagees; &quot; ermmaasaa , hegaa gishshawu , ha asatuyyo woossoppa; eta gishshataa oychchoppa woykko waassoppa; neeni etabaa gaannatoppa . ayssi giikko , taani neeyyo siyikke .
eti yihudaa katamatuuninne yerusalaame ogetun oottiyoobi aybakko be7ikkiiyye ?
naati mittaa mixoosona; aawati tamaa eettoosona; maccaasati , saluwaa kawiyo giyo xoosseessi oyttaa uukkanawu xiilliyaa munaqqoosona . eti tana qohana giidi , ushshaa yarshshuwaa hara xoossatuyyo gussoosona .
hagan tumu qohettiyay tanee ? hagan qohettidi yeellatiyay bantta huuphiyawu eta gidokkonaa ? &quot; yaagees .
hegaa gishshawu , ubbaa haariya goday hagaadan yaagees; &quot; be7ite , ta yiilloynne ta hanqqoy ha sohuwaa bolli , asaa bollinne mehiyaa bolli , gaden de7iya mittaa bollinne biittan de7iya kattaa bolli gukkana . gukkidi eexxana; to77anawukka danddayenna &quot; yaagees .
ubbaappe wolqqaama goday , israa7eela xoossay hagaadan yaagees; &quot; intte xuuggiyo yarshshuwaa hara yarshshotuura gujjidi , he ashuwaa intteyyo miite .
taani eta gibxxe biittaappe kessiyo gallassi , xuuggiyo yarshshobaa gidin , hara yarshshotubaa gidin , intte mayzza aawatussi odabeykke woykko azazabeykke .
shin taani etayyo ha azazuwaa immaas; taayyo azazettite . yaatikko , taani intte xoossaa gidana; inttekka ta asaa gidana . intteyyo lo77ana mala , taani inttena azaziyo oge ubban hemettite yaagaas .
shin eti taayyo siyennan woykko ezggennan ixxidosona . eti bantta iita wozanaa muumetettaadan hemettidosona; eti sinttawu biyoogaa aggidi , guyye biidosona .
intte mayzza aawati gibxxe biittaappe kiyido gallassaappe doommidi , hachchi gakkanaassi , taani ta ashkkarata , hananabaa yootiyaageeta wonttin wonttin intteyyo kiittaydda takkaas .
shin intte taayyo siyennan woykko ezggennan ixxideta . intte morggiyaa zozzidetanne intte mayzza aawatuppekka aadhdhidi , iitabaa oottideta .
&quot; hagaa ubbaa neeni etayyo yootana; shin eti ne giyoobaa siyokkona . neeni eta xeesana; shin eti neeyyo koyokkona .
hegaa gishshawu , ermmaasaa , neeni etayyo hagaadan yaaga; godawu ba xoossawu azazettenna woykko seerin simmenna kawotettay hagaa . tumay xayiis; tumay eta inxxarssaappe bayiis .
intte huuphiyaa meedissidi olite . aybinne baynna xoqqa deretu bolli kiyidi zilaalite . ayssi giikko , goday bana yiilloyida yeletaa ixxiisinne aggi bayiis yaaga &quot; yaagees .
qassikka goday hagaadan yaagees; &quot; yihudaa asati ta sinttan iitabaa oottidosona . eti ta sunttan xeegettida beeta maqidasiyaa tunissanawu , tana sheneyiya eeqata ehiidi , a giddon wottidosona .
eti bantta attuma naatanne macca naata taman xuuggidi yarshshanawu , hinnooma zanggaaraa xoqqan toofeeta giyo yarshsho sohuwaa gimbbidosona . shin hegee taani eta azazabeennabaanne ta qofan baynnabaa .
hegaa gishshawu , he sohoy hinnooma zanggaaraa woykko toofeeta geetettiyoogee attidi , shuha zanggaaraa yaagettidi xeesettana gallassati yoosona . ayssi giikko , moogiyo sohoy baynna gishshawu , toofeeti eti bantta ahaa moogiyo soho gidana .
he wode he asatu ahay saluwaa kafotuyyoonne sa7aa do7atuyyo quma gidana; eta yashissidi yedettiyaabi de7enna .
taani ililssaanne ufayssaa cenggurssay , bullachchiyaagaanne bullashettiyaari cenggurssay yihudaa katamatuuninne yerusalaame ogetun siyettennaadan teqqana . ayssi giikko , biittay baysa attana &quot; yaagees .
goday hagaadan yaagees; &quot; he wodiyan yihudaa kawotu meqettay , halaqatu meqettay , qeesetu meqettay , hananabaa yootiyaageetu meqettaynne yerusalaamen de7iya asatu meqettay ubbay duufuwaappe maxettidi kiyana .
kiyidi eti siiqido , kiitettido , kaallido , zoriyaa oychchidonne goynnido awawu , aginawunne saluwaa xoolintte ubbawu micettana . eta meqettay shiiqenna woykko moogettenna; shin biittaa bollan pito mala gidana .
taani laalidosan de7iya , ha iita kawotettaappe attida asati ubbay de7uwaappe hayquwaa doorana . taani ubbaappe wolqqaama goday hagaa odays &quot; yaagees .
goday tana hagaadan yaagiis; &quot; asatuyyo yaaga; goday hagaadan yaagees; &quot; issi asi kunddikko , simmidi denddenneeyye ? woykko issi asi wora biikko , guyye simmenneeyye ?
yaatin , ha asay ayssi wora biidee ? yerusalaamee ayssi ubbatoo wora bii ? eti cimuwaa baqqi oyqqidosona; haa simmennan ixxidosona .
taani minttada ezggaas; shin eti tumaa haasayokkona . ta ay oottidanaashsho ? giidi ba iita oosuwaa paaxiyaabi issoynne baawa . ubbaykka olayyo piriixiya paraadan bawu bawu woxxees .
haray atto , shimalaa giyo kafoti bantta wodiyaa eroosona; haraphpheti , dagicetinne waaliyaa giyo kafoti bantta simmiyo wodiyaa naagoosona; shin ta asay godaa wogaa erenna .
&quot; &quot; yaatin , waanidi , nuuni aadhdhida eranchcha; ayssi giikko , godaa higgee nunaara de7ees gaanawu danddayettii ? worddanchcha xaafeti bantta biiriyan ta higgiyaa worddo kessidoogaa be7ekketiiyye ?
aadhdhida eranchchati yeellatana; eti kawuyyananne oyqettana . eti godaa qaalaa olirggin , etayyo ayba eratetti de7ii ?
hegaa gishshawu , taani eta machcheta haratuyyo , eta gadiyaakka eta xoonidaageetuyyo immana . ayssi giikko , guuttaykka gitaykka ubbay woriyaa maanawu yiiqetoosona . hananabaa yootiyaageetikka qeesetikka ubbay asaa cimmoosona .
eti ta asaa masunttaa sakkennabaa giidi , guutta xaliyaa wottoosona . saroy baynnan , saro , saro ! yaagoosona .
ha sheneyiya oosuwaa oottidi , eti yeellatidonaa ? chii , eti mulekka yeellatibookkona . eti yeelli aybakkokka erokkona . hegaa gishshawu , etikka kunddidaageetu giddon kunddana; eti qaxxayettiyo wode kawuyyana . taani goday hagaa odaas &quot; yaagees yaaga &quot; yaagiis .
goday hagaadan yaagees; &quot; taani eta tumuppe dafa ekkana . eta woyniyaa turan ayfee xayana; balasiyaa giyo mittankka ayfee xayana . ayyo bonccoykka shullana; taani etayyo immidobay etappe ekettiichchana &quot; yaagees .
yaagin asati hagaadan yaagoosona; &quot; nuuni co77u giidi ayssi uttiyoonii ? ane issippe shiiqite; hini gimbbettida katamata gelidi , yan hayqqoos . goday nu xoossay nuna hayquwawu pirddirggiis; nuuni a bolli nagaraa oottido gishshawu , nuuyyo uyanawu woriya haattaa immirggiis .
sa7i saro gidana giidi ufayssan naagida; shin lo77obi yibeenna . nuuni paxana giidi naagida; shin dagama gidiis .
nu morkketu paraa daarettay daana giyo kataman siyettees; eta korima paratu caagettan biittay ubbay qaaxxees . biittaanne biittan de7iyaabaa ubbaa , katamaanne kataman de7iya asaa ubbaa mi xayssanawu yiidosona &quot; yaagoosona .
goday hagaadan yaagees; &quot; be7ite , taani shooshshata intte giddo yeddana . murunniyaageetu daadumatay teqqanawu danddayenna hasota intte giddo yeddana; yeddin eti inttena dukkana &quot; yaagees .
paxanawu danddayenna keenaa taani azzanaas; ta wozanaykka ta giddon seerees .
ta asay haaho biittan waassiyo waasuwaa siyite . eti , &quot; goday xiyoonen baawee ? ha xiyoone kawoy naa77antto yan de7ennee ? &quot; yaagidi waassoosona . waassin goday eta kawoy , &quot; eti bantta massido misiletun , bantta pattenna allaga eeqatun woni tana ayssi yiilloyidonaa ? &quot; yaagees .
yaagin asay , &quot; hekko cahaa wodeenne aadhdhiis; boneenne wuriis; nuuninne attibookko &quot; yaagidi waassoosona .
simmi ta asay mazunxxido gishshawu , ta wozanaykka mazunxxiis . taani kayyottays; yeellay tana oyqqiis .
gala7aaden tiyiyo xalee baaweeyye ? yan aakimee de7ennee ? yaatin , ta asaa meqoy ayssi paxennee ?
ta huuphee haatta olla gideerenneeshsha ! ta ayfetikka afutta pultto gidorkkonaashsha ! yaatiyaakko taani ta asatuppe morkketu kushiyan hayqqidaageetuyyo qamminne gallassi yeekkana shin !
taani ta asaappe shaahettada baana mala , taayyo bazzon manddaray aqiyo sohoy de7eerenneeshsha ! ayssi giikko , eti ubbay shaaramuxa; eti makkaliya asaa zata .
goday hagaadan yaagees; &quot; ta asati bantta inxxarssan wordduwaa odanawu ubba wode giigi uttidosona; eta biittan tumaa gishshaa worddoy minniis . eti iitaappe iitawu aadhdhoosona; tana erokkona &quot; yaagees .
qassikka goday hagaadan yaagees; &quot; shooroy shooruwaappe naagettite; intte ishatakka ammanettoppite . ayssi giikko , ishi ubbi cimmiyaagaanne shooro ubbi zigiriyaagaa .
shooroy shooruwaa cimmees; issoynne tumaa haasayenna . eti bantta inxxarssaa wordduwaa haasayanawu tamaarissi wottidosona . eti nagaraa oottidi daafuroosona .
neeni cimo giddon de7aasa . eti bantta cimuwan tana erennan ixxidosona &quot; yaagees .
hegaa gishshawu , ubbaappe wolqqaama goday hagaadan yaagees; &quot; taani eta seerissada paaccana . ta asaa gishshawu , simmi taani harabaa ay oottanawu danddayiyaanaa ?
eta inxxarssay woriya zubbe mala; eti an cimuwaa haasayoosona . bantta doonan issoy issuwaassi saro qaalan haasayoosona; shin bantta wozanan piriyaa wottoosona .
yaatin , taani ha yohuwaayyo eta qaxxayanawu bessikkinaa ? taani ta huuphiyawu hagaa mala kawotettaa bolli haluwaa kiyikkinaa ? &quot; yaagees .
taani xoqqa deretussi yeekkananne waassana; bazzo hentta gadetubaa zilaalana . ayssi giikko , eti bayidosona; yaara issi asinne kanttenna . mehe xaagoynne siyettenna; saluwaa kafotinne do7ati baqatidi biichchidosona .
goday hagaadan yaagees; &quot; yerusalaame katamaa taani qolettida keelanne worakanati geessiyo ona oottana . yihudaa katamatakka ooninne de7enna baysa soho oottana &quot; yaagees .
hagaa akeekanawu aadhdhida eranchchi oonee ? i hara asaassi yootana mala , goday ba inxxarssan oossi odidee ? issi asinne a giddoora kanttenna mala , biittay moorettidi , bazzodan onidoogee aybissee ?
goday yaagiis; &quot; hagee hanidoogee , etayyo taani immido higgiyaa eti aggido gishshaassa . eti taayyo azazettennaaninne ha higgiyaa kaallennan ixxido gishshaassa .
hegaa aggidi , eti bantta wozanaa muumetettaa kaallidosona; eti bantta aawatu tamaarissidoogaadankka ba7aala giyo eeqatuyyo goynnidosona &quot; yaagiis .
hegaa gishshawu , ubbaappe wolqqaama goday , israa7eela xoossay hagaadan yaagees; &quot; be7ite , taani ha asaa cammiya qumaa mizananne woriya haattaa ushshana .
eti woykko eta aawati erenna kawotettatu giddon taani eta laalana . taani eta xayssana gakkanaashin , bisuwan yedettana &quot; yaagees .
qassikka ubbaappe wolqqaama goday hagaadan yaagees; &quot; ane qoppite . yeehuwaa yeekkiya maccaasata xeesidi ehiissite; zilaassaa zilaaliya eranchcha maccaasatawu kiittite .
eti eesuwan yiidi , nu ayfee afuttaa siluwaa xoohana gakkanaassinne nu ayfiyaa ciroy haattaa pulttana gakkanaassi nu bolli zilaalona .
xiyoonen hagaadan giya zilaassaa cenggurssay siyettees; aayyeeroo ! nuuni moorettida ! nuuni mulekka kawuyyida ! nu keettay qolettiichchido gishshawu , nuuni biittaa aggidi baanawu koshshees yaagoosona &quot; yaagees .
inttenoo , maccaasatoo , godaa qaalaa siyite ! intte hayttay a doonaappe kiyiya qaalaa ezggo . intte macca naata zilaassaa tamaarissite; shooriyaa shooriyo koyssaa tamaarissu .
ayssi giikko , hayqoy naata ogiyan , wodallatakka gutaran qeexiiddi yiidi , nu maskkooteta gakkiis; nu kawo keettatunkka geliis .
goday tana hagaadan yaagidi azaziis; &quot; goday hagaadan yaagees; asaa ahay pituwaadan dembban laalettana; eti cakkiyaageeti cakkidi olido kattaa mala; eta ooninne shiishshenna yaaga &quot; yaagidi azaziis .
goday hagaadan yaagees; &quot; aadhdhida eranchchay ba eran ceeqqoppo; wolqqaamay ba wolqqan ceeqqoppo; woykko duree ba duretettan ceeqqoppo .
shin ceeqqiya uray ooninne tana eriyoogaaninne akeekiyoogan ceeqqo . aggenna siiquwaa , suure pirddaanne xillotettaa sa7aa bollan oottiya godaa , tana eriyoogan ceeqqo . ayssi giikko , taani hageetan ufayttays . taani goday hagaa odaas &quot; yaagees .
qassikka goday hagaadan yaagees; &quot; be7ite , bantta asho xalaalaa qaxxarettida asata taani qaxxayana gallassati yoosona .
hegeetikka gibxxe , yihudaa , eedooma , amoonanne moo7aaba biittaa asatanne bantta huuphiyaa shubeeriyaa meedidi , bazzon de7iya asata ubbata . ayssi giikko , ha kawotettatu ubbaa asay tumuppe qaxxarettibeenna; israa7eela asay ubbaykka ba wozanan qaxxarettibeenna &quot; yaagees .
inttenoo , israa7eela asatoo , goday intteyyo yootiyo qaalaa siyite !
goday hagaadan yaagees; &quot; deretu ogiyaa intte tamaaroppite . dereti saluwaa bolli malaataa be7idi dagammikkokka , intte dagammoppite .
ayssi giikko , deretu wogay hada . eti mittaa woraappe qanxxoosona; massiyaagee kalttan massees .
eti biraaninne worqqaani alleeqissoosona; qaaxxennaadan madooshan misimaariyaa xishidi oyttoosona .
eta eeqati eti leehiyaa garssan kafuwaa daganttanawu essiyo misile mala . haasayanawu danddayokkona . hemettanawu danddayenna gishshawu , asay eta tookkees . etayyo mulekka yayyoppite . ayssi giikko , eti inttena qohanawu danddayokkona; qassi maaddanawukka danddayokkona &quot; yaagees .
abeet godawu , ne mali ooninne baawa . neeni gita; ne sunttaykka gitanne wolqqaama .
abeet kawotettatu kawuwawu , nena bonchchennan agganay oonee ? nena bonchchanawu bessees; ayssi giikko , aadhdhida eranchcha asaa giddooninne eta kawotettaa ubbaa giddon ne mali baawa .
eti eeyyanne damma; eti mittaappe massido , pattenna eeqatuppe ay tamaariyoonaa ?
he eeqati tarsseesappe yiida biraaninne ufaazeppe yiida worqqan alleeqettidosona . eti woyniyaa eessaanne saluwaa milatiya meraara de7iya maayuwan kamettidosona . eti ubbay kushe oosuwaa hiillatun oosettidosona .
shin goday tumu xoossaa; i de7o xoossaanne merinaa kawuwaa . a hanqquwan biittay qaaxxees; kawotettatikka a yiilluwaa danddayokkona .
goday hagaadan yaagees; &quot; etayyo hagaadan yaagada yoota; hegeeti saluwaanne sa7aa medhdhibeenna xoossati sa7aappenne salo garssaappe xayana yaaga &quot; yaagees .
ba wolqqan sa7aa medhdhidaagee , ba aadhdhida eran sa7aa essidaagee , ba akeekan salota miccidaagee a .
i wolqqaamiyo wode , salotun de7iya haattati guummoosona . i shaarata sa7aa gaxaappe pude denttees . i iraa bukissiiddi , wolqqanttaa wolqqammissees . carkkuwaakka ba minjja man77iyaappe kessees .
asi ubbi era xayidi dammiis; worqqaa tigiya asi ubbi ba eeqatun yeellatiis . ayssi giikko , he eeqati cimo; etan shemppoy baawa .
eti pattennabaa; eti qire ooso . eti qaxxayettiyo wodiyan xayana .
shin yaaqooba saamaa gidiyaagee hegeeta mala gidenna . ayssi giikko , i ubbabaa medhdhidaagaa; israa7eeli i baassi doorido zare . a sunttaykka ubbaappe wolqqaama godaa .
inttenoo , morkkee dooddidoogeetoo , biittaappe kiyanawu intteyyo de7iyaabaa qoridi shiishshite .
ayssi giikko , goday hagaadan yaagees; &quot; taani ha wodiyan ha biittan de7iya asata kessada yambbarana . intte omoodettana mala , taani intte bolli iitabaa ehaana &quot; yaagees .
aayyee ta masunttawu ! ta masunttay paxennaagaa . shin taani , &quot; hagee ta hargge; taani danddayanawu bessees &quot; yaagaas .
ta dunkkaanee qoletti xayiis; a wodoroy ubbay duuxerettiis . ta naati ubbay taappe shaahettidi biichchidosona; eti baawa . ta dunkkaaniyaa zaaridi tolanawu woykko ta magalashuwaa kaqqanawu ha77i issi asinne attibeenna .
henttanchchati dammidosona; eti godaa oychchibookkona . hegaa gishshawu , etawu injjetennan ixxiisinne eta wudee ubbay laalettiis .
siyite ! ooratta odoy yiis; hegeenne , &quot; huuphessa baggaara de7iya kawotettan gita dirbbay denddiis &quot; yaagiyaagaa . a olanchchati yiidi , yihudaa katamata baysanne worakanati geessiyoosaa kessana .
abeet godawu , asa de7oy he aawussi buzo gidennaagaanne ba hemetaa suurissanaagee aawu shene gidennaagaa taani erays .
abeet godawu , tana seera; shin likkiyan gido . ne hanqquwan gidoppo; hankkoode neeni tana guuttada xayssana .
ne hanqquwaa nena erenna kawotettatu bollinne ne sunttaa xeesenna asatu bolli tiga . ayssi giikko , eti yaaqooba asaa miidosona; eti eta ashshennan mi bayidosonanne eta aawaa biittaa xayssidosona .
godaappe ermmaasayyo yiida qaalay hagaa;
&quot; ha maachchaa qaalata siya; siyada yihudaa asaayyoonne yerusalaame kataman de7iyaageetuyyo yoota .
goday israa7eela xoossay hagaadan yaagees gaada oda .
taani kase intte aawata gibxxe biittaappe , birataa seerissiya coociyaappe kessiyo wode , azazido maachchaa qaalaayyo azazettennaagee qanggettidaagaa . taani goday hagaadan yaagaas; &quot; taayyo eeno giite; ta inttena azaziyoobaa ubbaa oottite . yaanikko , intte ta asa gidana; taanikka intte xoossaa gidana .
hegaadankka , maattaanne eessaa goggiya biittaa kase intte aawatussi immanawu , taani caaqqido caaquwaa polana &quot; yaagaas . hegeenne , hachchi intte laattido biittaa yaaga &quot; yaagees . yaagin taani , &quot; eeno , godawu , amin77i &quot; yaagaas .
yaagin goday taayyo hagaadan yaagiis; &quot; hagaa ta qaalaa ubbaa yihudaa katamatuuninne yerusalaame ogetun hagaadan yaagada awaajja; ha maachchaa qaalaa siyite; siyidi a kaallite .
kase intte aawata taani gibxxe biittaappe kessoosappe hachchi gakkanaashin , zaara zaarada , &quot; taayyo azazettite ! &quot; gaada seeraas .
shin eti ta qaalaa siyibookkona woykko ezggibookkona . hegaa aggidi , eti bantta iita wozanaa muumetettaa kaallidosona . taani ta maachchaa qaalaa eti naagana mala azazaas; shin eti ixxidosona . hegaa gishshawu , he maachcha giddon xaafettida qanggettaa ubbaa eta bolli ehaas yaaga &quot; yaagiis .
zaaridikka goday taayyo hagaadan yaagiis; &quot; yihudaa asaa giddooninne yerusalaamen de7iyaageetu giddon maqqoy de7ees .
eti kase ta qaalaa siyennan ixxida bantta mayzza aawatu nagarawu guyye simmidosona . eti hara xoossatuyyo goynnidosonanne etayyo oottidosona . israa7eela asatikka yihudaa asatikka taani kase eta mayzza aawatuura maacettido maachchaa kanttidosona .
hegaa gishshawu , goday eta hagaadan yaagees; eti baqatidi attanawu danddayenna metuwaa taani eta bolli ehaana . eti taayyo waassinkka , taani etawu siyikke .
he wode yihudaa katamatu asatinne yerusalaame asati biidi , bantta ixaanaa cuwayiyo xoossatussi waassana . shin metuwaa wode he xoossati mulekka eta maaddokkona .
inttenoo , yihudaa asatoo , intte xoossati intte katamatu keena cora . qassi ba7aala giyo he yeella xoossaassi ixaanaa cuwayanawu intte essido yarshshiyo sohoti yerusalaame ogetu keena cora yaagees .
&quot; ermmaasaa , ha asatuyyo tana aynne woossoppa; eta gishshaa gaannatoppa woykko oychchoppa . ayssi giikko , eti bantta metuwaa gallassi tana xeesiyo wode taani etawu siyikke .
&quot; darotuura ba iita maqquwaa maqettaydda ta siiqiya ta beeta maqidasiyan beettanawu bessii ? intte intte iita oosuwaa oottishin , yarshshettida mehiyaa ashoy inttena qixaatiyaappe ashshanee ? ashshiyaakko intte ufayttana shin &quot; yaagiis .
goday nena , dicciya , lo77o ayfiyaa ayfiya wogara yaagidi sunttiis . shin i ha wogaraa wolqqaama dadaa gunttan , taman xuuggana; a tashetikka meqerettana .
taani , inttena tokkida ubbaappe wolqqaama goday intte bolli iitabaa ehaanawu awaajjaas . ayssi giikko , israa7eela asatinne yihudaa asati ba7aalayyo ixaanaa cuwayidi , tana yiilloyidosona .
goday eta maqquwaa taayyo qonccissido gishshawu , taani eraas . he wode eti iitaa oottiyoogaa i tana bessiis .
taani shuhawu kaalettidi efiyo aada dorssa maraa mala gidaas . eti ta bolli , &quot; ane nuuni mittaakka a ayfiyaakka xayssoos . a sunttay mulekka hassayettenna mala , ane nuuni a paxa de7iyaageetu giddoppe xoqollidi xayssoos &quot; yaagidi maqettidobaa taani erabeykke .
shin abeet ubbaappe wolqqaama godawu , xillo pirddiyaagoo , asaa wozanaa kahaa qoriyaagoo , neeni eta bolli ne haluwaa kessiyoogaa tana bessa . ayssi giikko , taani ta qohuwaa neeyyo magannaas .
hegaa gishshawu , &quot; godaa sunttan hananabaa yootoppa; yootikko neeni nu kushiyan hayqqana &quot; yaagidi , nena woranawu koyiya anatoota asaabaa goday giyoogee hagaa .
ubbaappe wolqqaama goday hagaadan yaagees; &quot; taani eta qaxxayana . eta wodallati bisuwan hayqqana; eta macca naatinne attuma naati koshan hayqqana;
etappe issoynne attenna . ayssi giikko , taani qaxxayiyo laytti anatoota asaa bolli iitabaa ehaana &quot; yaagees .
abeet godawu , taani nenaara mootettiyo wode , ubbabankka neeni xillo . gidikkonne , taani xillo pirddaabaa nenaara haasayanawu koshshees . iita asati oottiyoobay etawu ayssi injjetii ? ammanettennaageeti ayssi ishalidi de7iyoonaa ?
neeni eta tokkadasa; tokkin xaphuwaa yeddidosona; diccidi ayfiyaa ayfidosona . eti nena doonaappe yeggokkona; shin eta wozanaappe neeni haahuwan de7aasa .
shin abeet godawu , neeni tana eraasa . tana be7aasa; taani neeyyo ay qoppiyaakko paaccaasa . shukkiyo dorssatudan , neeni he iita asata goochchada kessa ! shuhaa gallassawu eta dummayada wotta !
biittay melanaynne dembba ubban mokkida maatay shullanay awude gakkanaassee ? biittan de7iya asaa iitatettaa gishshawu , do7aynne kafoy wuriis . hegaa bollikka asati , &quot; goday nuuni oottiyoobaa demmenna &quot; yaagoosona .
goday ermmaasassi hagaadan giidi zaariis; &quot; neeni tohuwan woxxiya asatuura wottaa naasettada daafurikko , paraara waana naasettuutee ? neeni saro biittan xubettikko , yorddaanoosa woraa garssan waana hemettuutee ?
ne ishati , intte so asati nena aattidi immidosona; eti nena iiggidosona . hegaa gishshawu , eti neeyyo lo77obaa haasayikkonne , etan ammanettoppa .
&quot; taani israa7eela aggaas; taani ta doorettida kawotettaa olaas . taani ta siiqiyo asaa a morkketu kushiyan aattada immaas .
ta doorettida asay taayyo bazzon de7iya gaammo mala gidiis . i ta bolli gudiis; hegaa gishshawu , taani a ixxaas .
ta doorettida asay taayyo hara gaceti dooddidi dukkiyo gazza gacee mala gididee ? biite; biidi do7ata ubbaa shiishshite; shiishshidi a maana mala ehiite .
&quot; daro allaga kawoti ta woyniyaa turaa sohuwaa mooridosona; ta gadiyaa tubbidosona; ta lo77o biittaa bazzo oottidosona .
he biittay moorettidi oxxiis; ta sinttan melanne baysa gidiis . qarettiyaabay baynna gishshawu , mule biittaykka moorettiis .
bazzuwan de7iya aybinne baynna xoqqa deretu ubbaa kanttidi , bonqqiyaageeti yiidosona; ayssi giikko , godaa bisoy biittaa ha gaxaappe hini gaxaa gakkanaassi miis . hegaa gishshawu , ooninne saro attanawu danddayenna .
eti gisttiyaa zeridi , agunttaa cakkidosona . eti daro daafuridosona; shin aynne worissibookkona . godaa hanqquwaa teegaa gaasuwan eta kattay xayiis &quot; yaagiis .
goday hagaadan yaagees; &quot; taani ta asatuyyo israa7eelatuyyo immido biittaa oyqqida , ta iita shooro kawotettata gidikko , taani eta eta biittappe xoqollana . qassi yihudaa asatakka eta giddoppe xoqollana .
shin eta biittaappe xoqollidoogaappe guyyiyan , zaarettada taani etayyo qarettana; taani eta huuphiyan huuphiyan eta laata gade , eta kawotettaa biitti zaarada ehaana .
kase ta asaa ba7aala sunttan caaqqanaadan tamaarissidoogaadan , eti ta asaa ogiyaa loytti tamaarikkonne ta sunttan , goday ero ! yaagidi caaqqikko , eti ta asaa giddon minnidi de7ana .
shin ay kawotettinne azazettennan ixxikko , taani a muleera xoqollada xayssana . taani goday hagaa odaas &quot; yaagees .
goday tana , &quot; ba; baada liinuwaa giyo qacinaappe dadettida danccuwaa shammada , ne xeessan dancca; shin haattan boshissoppa &quot; yaagiis .
hegaa gishshawu , taani goday azazidoogaadan danccuwaa shammada , ta xeessan danccaas .
godaa qaalay naa77antto taakko yiis; yiidi ,
&quot; neeni shammido danccuwaa , ne xeessan neeni danccidoogaa ekkada , efiraaxiisa shaafaa efa . efaada , shuchchaa kooppuwan qosa &quot; yaagiis .
yaagin taani goday tawu odidoogaadan efaada , efiraaxiisa shaafaa lanqqen qosaas .
daro gallassaappe guyyiyan goday , &quot; dendda; efiraaxiisa shaafaa baada , taani nena , yan qosa giido danccuwaa ekka &quot; yaagiis .
yaagin taani efiraaxiisa shaafaa baada , bookkada , danccuwaa ta qottidosaappe kessada ekkaas . shin he danccoy ha77i moorettidi , muleera aynne go77ennabaa gidiis .
hegaappe guyyiyan , godaa qaalay taakko yiis;
&quot; goday hagaadan yaagees; taani hegaadan yihudaa asaa ayyuwaanne yerusalaame gita otoruwaa giishshana .
ta qaalaa siyennan ixxidi , bantta wozanaa muumetettaa kaallidi , hara xoossatussi oottanawunne goynnanawu biya ha iita asati , ha danccuwaadan mulekka go77ennabaa gidana .
danccoy asa xeessaa baqqi oyqqiyoogaadan , yihudaa asay ubbaynne israa7eela asay ubbay ta asa gidana malanne ta sunttaayyo galatanne bonchcho gidana mala , eti tana baqqi oyqqanaadan oottaas . shin eti siyennan ixxidosona yaagees &quot; yaagiis .
qassikka i , &quot; ermmaasaa , asaayyo hagaadan yaaga; goday israa7eela xoossay , &quot; issi issi xuggan woyniyaa eessay kumana &quot; yaagiis yaaga . yaagin eti nena , woni nuuni issi issi xuggan woyniyaa eessay kumanaagaa erokkoniiyye ? yaagikko ,
neeni etayyo yaagada yoota , goday yaagees; &quot; taani ha biittan de7iya asaa ubbaa , haray atto daawita kawotaa araatan uttiya kawota , qeeseta , hananabaa yootiyaageetanne yerusalaamen de7iya asaa ubbaa , eti mattottana gakkanaashin , woyniyaa eessan kunttana .
taani eta , asaa asaara , aawaa na7aara dom77issana . taani eta xayssanappe attin , etawu kehikke , qarettikkenne maarikke &quot; yaagees yaaga &quot; yaagiis .
siyitenne ezggite; aggite otorettoppite . ayssi giikko , hagaa goday yootiis .
goday intte xoossay xumissanaappe kasetidi , intte tohoykka xumiya deriyan xubettanaappe kasetidi , a bonchchite . intte , &quot; poo7oy yaana &quot; giidi naageeta; shin i sakkana xumawu laammana .
shin intte siyennan ixxikko , intte otoruwaa gishshawu , taani geeman yeekkays . godaa wudee omoodettidi biichchido gishshawu , taani yeekkays; ta ayfeekka afuttaa holssayees .
goday tana , &quot; kawuwaassinne kawuwaa aayeessi , kaweessi hagaadan yaagada yoota; intte bonchcho alleeqo kallachchay intte huuphiyaappe kunddido gishshawu , intte kawotaa araataappe duge wodhdhite .
neegeeba biittan de7iya katamati ubbay gorddettiichchidosona . eta dooyanawu issi asikka yan baawa . yihudaa asay muleera betidi biichchiis yaaga &quot; yaagiis .
qassikka goday , &quot; ane xoqqu gaada , huuphessa baggaappe yiyaageeta xeella . neeyyo imettida wudee , neeni ceeqettido dorssati awan de7iyoonaa ?
neeni neeyyo dabbo gidana mala , koyidoogeeti nena xoonidi haariyo wode woyguutee ? yelanddeedan maaretay nena oyqqennee ?
neeni ne wozanan , hagee ubbay ta bolli ayssi gakkidee ? giikko , ne maayoy daahettidoogeekka nena asi daafidoogeekka ne nagaray darido gishshaassa .
tumu toophphiyaa asi ba bollaa meraa , woykko maahee ba gazzatettaa laammanawu danddayii ? danddayenna ! hegaadankka , iita oosuwaa ootti meezetidaageeti intte , lo77o oosuwaa oottanawu mulekka danddayekketa &quot; yaagiis .
goday hagaadan yaagees; &quot; taani inttena bazzo carkkoy efiyo suullaadan laalana . intte saamay , taani intteyyo gattana basoy hagaa .
intte tana dogido gishshawunne worddo xoossatun ammanettido gishshawu ,
intte kalloy beettana mala , taani intte bollaappe maayuwaa qaara yeggana .
neeni laggettiyoogaa , neeni korima paraadan , ziitawu caaggiyoogaanne ne yeelli baynna shaaramuxatettaa , neeni keraaninne dembban oottiyo sheneyiya oosuwaa taani be7aas . yerusalaamee , neeyyo aayyee ! neeni awude gakkanaashin geeyyennan de7uutee ? &quot; yaagees .
koshaabaa goday ermmaasassi yootido qaalay hagaa;
&quot; yihudaa biittay kayyottees; a katamati labbanoosona . an de7iya asati biittan uttidi yeekkoosona; yerusalaame asay waasuwaa xulluusees .
dure asati haattaa tikkanawu bantta ashkkarata kiittoosona . kiittin eti haattaa ollaa boosona; shin haatta demmokkona . bantta otuwaa mela tookki ekkidi simmoosona . haniyoobaa xayi yeellatidi , bantta huuphiyaa gullettoosona .
iray bukkenna gishshawu , biittay melidi za77ees . goshshanchchati yeellatidi , bantta huuphiyaa gullettoosona .
maati baynna gishshawu , wushiyaa ba yelido galo mariyo dembban ola bayada bawusu .
wora hareti aybinne baynna xoqqa deretun eqqidi , worakanatudan hel77oosona . etawu miyoobi xayin , eta ayfee xeellanawu daafuriis &quot; yaagiis .
asay hagaadan yaagidi woossiis; &quot; abeet godawu , nu nagaray nu bollan markkattikkonne , ne sunttaa gishshawu , nuussi issibaa ootta . nuuni neeppe darotoo guyye simmida; ne bollan nagaraa oottida .
abeet israa7eeli naagiyo ufayssawu , metuwaa wodiyan a ashshiyaagoo , neeni biittan imattadan , issi qamma aqanawu gelida ogiyaasadan ayssi hanay ?
neeni dagammida asadan , ashshanawu danddayenna mino asadan ayssi hanay ? abeet godawu , neeni nu gidduwan de7aasa ! nuuni ne sunttan xeesettida; nuna neeni aggoppa ! &quot; yaagiis .
ha asatubaa goday hagaadan yaagees; &quot; eti toylattiyoogaa keehippe siiqoosona; bantta tohuwaa teqqokkona . hegaa gishshawu , goday etan ufayttenna . i eta iita oosuwaa hassayidi , eta nagaraa gishshawu , eta qaxxayana &quot; yaagees .
hegaappe guyyiyan , goday tana; &quot; ha asatu sarotettawu tana woossoppa .
eti xoomikkokka , taani eta waasuwaa siyikke . xuuggiyo yarshshuwaanne kattaa yarshshuwaa eti yarshshikkokka , taani eta yarshshuwaa ekkikke . taani eta olan , koshaaninne boshan xayssana &quot; yaagiis .
yaagin taani hagaadan yaagaas; &quot; abeet ubbaa haariya godawu , hananabaa yootiyaageeti etayyo , intte olaa be7ekketa woykko koshi inttena oykkenna . taani intteyyo ha biittan paccenna sarotettaa immana yaagees yaagoosona &quot; yaagaas .
yaagin goday taayyo hagaadan yaagiis; &quot; hananabaa yootiyaageeti ta sunttan wordduwaa yootoosona . taani eta kiittabeykke , woykko azazabeykke , woykko etawu yootabeykke . eti intteyyo hananabaa giidi yootiyoobay worddo ajjuutaa , pattenna kaayuwaanne qoppi ekkidi yootiyo worddobaa .
hegaa gishshawu , godaa sunttan hananabaa yootiyaageetubaa gidikko , taani goday eta kiittabeykke . shin eti , olay woykko koshay ha biittaa bochchenna yaagoosona . he hananabaa yootiyaageeti bantta huuphiyawu olaaninne koshan xayana !
qassi eti hananabaa yootiyo asay koshaanne olaa gaasuwan hayqqana; eta ahay karen yerusalaame ogiyan olettana . eta woykko eta maccaasaa , eta attuma naata woykko eta macca naata moogiyaabi xayana . taani etayyo bessiya waayiyaa eta bolli tigana &quot; yaagiis .
ta azzanuwaabaa taani asaayyo hagaadan yaagada yootana mala , goday tana azaziis; &quot; ta asay daro deshettidi , keehippe mazunxxido gishshawu , ta ayfeti qamminne gallassi shemppennan afuxxona .
taani dembbaa biikko , bisuwan siifettidaageeta be7ays . katamaa gelikko , qassi koshan gilqqidaageeta be7ays . hananabaa yootiyaageetinne qeeseti , &quot; nuuni paci baynnan oottoos &quot; goosona; shin eti bantta oottiyoobaa erokkona yaaga &quot; yaagiis .
abeet godawu , neeni yihudaa mule aggadii ? xiyoone asaa ixxadii ? neeni nuna paxennaadan oottada ayssi dechchadii ? &quot; saro gidana &quot; giidi naagida; shin aybinne lo77obi nuuyyo gakkibeenna . &quot; paxana wodee yaana &quot; giidi naagida; shin dagama xalaalay yiis .
abeet godawu , nuuni nu iitatettaanne nu aawatu mooruwaa paaxoos; nuuni tumuppe ne bolli nagaraa oottida .
nuna ne sunttaa gishshawu karoppa; ne bonchcho araatay de7iyo yerusalaame kawushshoppa . neeni nunaara maacettido maachchaa hassaya; ne maachchaa kanttoppa .
woni kawotettatu eeqatuppe issoy ira bukissanawu danddayii ? saloy ba sheniyan diifiyaa duge kiittanawu danddayii ? danddayenna ! abeet godawu , nu xoossawu , hegaa danddayiyaagee nena ! hagaa ubbaa oottiyaagee nena gidiyo gishshawu , nuuni nenan ufayssaa oottoos .
hegaappe guyyiyan , goday taayyo hagaadan yaagiis; &quot; haray atto muuseenne sameeli ta sinttan eqqiyaakkonne , ta wozanay ha asatukko simmenna . eta ta sinttappe digga; eti boona .
qassi eti nena , nuuni awu baanee ? giidi oychchikko , goday hagaadan yaagees gaada etayyo oda; hayquwawu pirddettidaageeti , hayquwawu boona . bisuwawu pirddettidaageeti , bisuwawu boona . koshawu pirddettidaageeti , koshawu boona . omoodettanawu pirddettidaageeti , omooduwawu boona yaagees &quot; yaagiis .
goday hagaadan yaagees; &quot; taani oyddu qommo bashshaa eta bolli ehaana; hegeetinne , eta woranawu bisuwaa , eta ahaa goochchanawu kanata , eta ashuwaa miidi xayssanawu saluwaa kafotanne sa7aa do7ata .
hizqqiyaasa na7ay , yihudaa kawoy minaasee yerusalaamen oottido palaa gishshawu , taani eta sa7aa kawotetta ubbawu dagama oottana .
&quot; yerusalaame asatoo , intteyyo oonee qarettanay ? intteyyo azzananay oonee ? intte ay malee ? giidi inttena oychchanawu eqqanay oonee ? &quot; yaagees .
goday hagaadan yaagees; &quot; intte tana aggideta; ha77i ha77ikka intte guyye simmideta . hegaa gishshawu , taani intte bolli ta kushiyaa yeddada inttena xayssaas; taani intteyyo qarettaydda daafuraas .
taani eta he biittaa katamatu penggiyan laydaa ekkada suraggaas . eta naatakka wora wurssaas; taani ta asaa xayssaas . ayssi giikko , eti bantta iita ogiyaappe simmennan ixxidosona .
taani eta am77etu qoodaa abbaa shafiyaappekka darissaas . taani gallassa seetan eta wodallata wori xayssiyaageeta eta aayetu bolli ehaas . qoppennan de7ishin , mishuwaanne dagamaa taani eta bolli duge yeddaas .
laappun naati hayqqido aayyiyaa siiphphuwaa teqettada labbanaasu . iyyo gallassay qammiis; a kawuyyaasunne yeellataasu . biron paxa de7iyaageetakka taani eta morkketu sinttan bisuwan siifissaas . taani goday hagaa odaas &quot; yaagees .
aayyee ta aayee ! tana yelennan aggarkkiishsha ! taani biittaa ubban de7iya asaara ooyettiyaanne baaxetiya asa gidaas . taani oossinne tal77abeykke , woykko ooppenne tal77ada ekkabeykke; gidikkonne , asay ubbay tana qanggees .
goday hagaadan yaagiis; &quot; tumuppe taani nena lo77obaassi ashsha ekkana . tumuppe ne morkketi metuwaa wodenne waayiyaa wode neessi watiwatanaadan , taani oottana .
&quot; woni asi birataa , huuphessa baggaara yiya birataa woykko nahaasiyaa menttanawu danddayii ?
biittaa ubban intte oottido nagaraa gishshawu , taani intte aquwaa peeshshaa , coo bonqqiyaageetussi immana .
taani inttena intte erenna biittan intte morkketuyyo aylleyana; ayssi giikko , ta hanqqoy miya tamaa gididi , merinawu eexxana &quot; yaagiis .
abeet godawu , neeni eraasa . tana hassayada maadda; tana yedettiyaageetu bolli ta haluwaa kessa . neeni etabaa danddayada , tana wora yeggoppa . taani ne gishshawu cayettiyoogaa qoppa .
abeet godawu , ubbaappe wolqqaama xoossawu , taani ne sunttan xeesettido gishshawu , ne qaalay taakko yin maas . min tana pashkkissiisinne ta wozanaa ufayssiis .
coo poocammiyaageetu citan uttabeykke; etaara ufayttabeykke . neeni ne kushiyaa ta bolli wottido gishshawunne taayyo yiillotido gishshawu , taani tarkka dumma uttaas .
sahoy taappe duuxxennan ixxiyoogeenne ta masunttay paxennan ixxiyoogee aybissee ? neeni taayyo meliya shaafadan , to7iya pulttodan , hanana hanayyye ?
hegaa gishshawu , goday hagaadan yaagees; &quot; neeni taakko simmikko , taani zaarada nena ekkana; neeni taayyo oottana . hada yohuwaa aggada , bonchcho qaala xalaala yootikko , neeni ta doona gidana . hageeti asati neekko simmana; shin neeni etakko simmakka .
taani nena ha asaayyo nahaasiyaa giyo birataara gimbbettida gimbbe oottana . eti nenaara olettana; shin nena xoonokkona . ayssi giikko , taani goday nena ashshanawunne wotta ekkanawu nenaara de7ays .
iitatu kushiyaappe taani nena ashshana; qareti baynnaageetuppekka taani nena wozana &quot; yaagees .
godaa qaalay , hagaadan yaagiiddi , taakko yiis;
&quot; neeni machcho ekkoppa; maccaa attumaakka ha sohuwan yeloppa .
ha sohuwan yelettida macca naatinne attuma naati , eta yelida aayetinne aawati hananabaa taani goday neeyyo hagaa odays .
eti hanttaara harggiyan hayqqana; etayyo yeekettenna , woykko eti moogettokkona; eta ahay biittaa bollan pito mala gidana . eti bisuwaaninne koshan wurana; eta ashoy saluwaa kafotuyyoonne sa7aa do7atuyyo quma gidana &quot; yaagiis .
goday taayyo hagaadan yaagiis; &quot; yeeho keettaa geloppa; yeekkanawu woykko qarettanawu booppa . ayssi giikko , taani goday ha asaa bollappe ta sarotettaa , aggenna ta siiquwaanne ta maarotaa diggaychchaas .
gitatikka guuttatikka ha biittan hayqqana; eti moogettokkona . ay asinne etawu yeekkenna; ay asinne etawu qaacenna woykko huuphe meedissidi kayyottenna .
yeekkiya asawu haatta ushuwaa efiidi , qumaa aara issippe miidinne uyidi , kayyuwaa balettiyaabi issoynne de7enna . haray atto aayyiyaa woykko aaway hayqqido uraakka balettiyaabi baawa .
&quot; gibiray de7iyo keettaakka geloppa; maanawunne uyanawu etaara issippe uttoppa .
taani ubbaappe wolqqaama goday , israa7eela xoossay hagaa odays . be7a , taani ufayssaanne ililssaa cenggurssaa , machcho bullachchiyaagaanne bullashettiyaari cenggurssaa ha sohuwaappe diggana . hegaa asay ba layttan ba ayfiyan be7ana .
&quot; neeni ha qaalaa ubbaa ha asaayyo odiyo wode , eti nena , goday ayssi hagaa mala gita iitabaa nu bolli awaajjidee ? nuuni ay mooridoo ? godaayyo , nu xoossaayyo , nuuni oottido nagari aybee ? yaagana .
he wode neeni etayyo yaaga; &quot; taani goday hagaa oottidoogee kase intte aawati tana aggido gishshaassa , eti hara xoossata kaallido gishshaassa , etawu oottidonne goynnido gishshaassa , tana aggidonne ta higgiyaa naagennan ixxido gishshaassanne
intte kase intte aawatuppekka aadhdhi iitido gishshaassa . be7ite , intte huuphiyan huuphiyan intte iita wozanaa muumetettaa kaallideta; taayyo azazettennan ixxideta .
hegaa gishshawu , taani inttena ha biittaappe denttada , intte woykko intte aawati erenna biitti olana . yan intte hara xoossatussi gallassinne qammi goynnana . taani mulekka intteyyo qarettikke &quot; yaagees yaaga &quot; yaagiis .
goday hagaadan yaagees; &quot; israa7eela asaa gibxxe biittaappe kessida goday ero yaagidi caaqqiyoogaa asay aggidi , israa7eela asaa huuphessa bagga biittaappenne eta i laalido biittatu ubbaappe zaaridi ehiida goday ero yaagidi caaqqana gallassay yaana .
ayssi giikko , taani eta kase eta aawatussi immido buzo biittaa zaarada ehaana &quot; yaagees .
goday hagaadan yaagees; &quot; be7ite , taani moliyaa oyqqiya daro asatussi kiittays; eti eta oyqqana . hegaappe guyyiyan , taani daro shankkanchchatussi kiittana; shankkanchchati dere ubbaappe , kera ubbaappenne shuchchaa kooppotuppe eta shankkatidi kessana .
ayssi giikko , taani eta ogiyaa ubbaa be7ays . eti taappe qosettibookkona; eta nagaraykka ta ayfiyaappe geemmibeenna .
taani eta iitatettaanne eta nagaraa gishshaa etawu naa77u kushiyaa zaarana . ayssi giikko , eti bantta ixettida eeqatun , he aha milatiyaageetun ta biittaa tunissidosonanne bantta sheneyiya misiletun ta laataa kunttidosona &quot; yaagees .
abeet godawu , ta wolqqawu , ta wolqqaama miixawu , metuwaa gallassan taani baqata attiyo sohuwawu , kawotettati sa7aa gaxaappe neekko yaana . yiidi hagaadan yaagana; &quot; nu aawati pattennanne maaddenna worddo xoossatu xalaalaa laattidosona .
woni asi bawu xoossata medhdhanawu danddayiiyye ? danddayenna ! i medhdhiyaakkokka eti tumu xoossata gidokkona ! &quot; yaagana .
goday hagaadan yaagees; &quot; hegaa gishshawu , taani eta erissana . issiton ta wolqqaanne ta minotettaa eta erissana; yaatobare eti ta sunttay godaa gidiyoogaa erana &quot; yaagees .
goday hagaadan yaagees; &quot; yihudaa nagaray birata biiriyan xaafettiis; eta wozanaa bollinne eti yarshshiyoosan de7iya kaciyaa bolli almmaaziyaa giyo shuchchaa xeeran qaacettidi xaafettiis .
eta naati irxxa mitta ubbaa garssan , xoqqa keratu bollaaninne dembba biittan de7iya deretu bollan , giigissido yarshshiyo sohotun asheero giyo xoosseessi essido misiliyawu goynnoosona .
intte biitta ubbaa bollan oottido nagaraa acuwawu qanxxo oottada , intte miishshaanne intte aqotaa ubbaa taani intte morkketuyyo immana .
taani inttena laatissido biittaappe intte baana; taani inttena intte erenna biittan intte morkketuyyo aylleyana . ayssi giikko , intte ta hanqquwaa oysettideta; i merinawu eexxana &quot; yaagees .
goday hagaadan yaagees; &quot; asan , hayqqiya asaa wolqqan ammanettiyaageenne ba wozanan taappe wora simmiyaagee qanggettidaagaa .
he asi bazzo buura mala . kehabay yiyo wode be7enna . i bazzon , mela sohon , asi de7enna maxine biittan de7ana .
&quot; godan ammanettiya asi , i ammanettiyoy godaa gidiyo asi anjjettidaagaa .
i haattaa lanqqiyan tokettidi , ba xaphuwaa goggiya haattawu yeddida mittaa mala . awaa suuluwaassikka i yayyenna . ayssi giikko , he mittaa hayttay irxxi irxxashin de7ees . iray bukkenna layttankka hirggenna; ayfiyaa ayfiyoogaakka dabarssenna .
&quot; asa wozani ubbabaappe aadhdhi cimmiyaabaanne keehi daro iita . a ooni eranawu danddayii ?
taani goday asawu ubbawu a ogiyaadaaninne a oosuwaadan zaaranawu , asaa wozanaa qoraysinne a kahaa paaccays &quot; yaagees .
xillenna ogiyaara duretiya asi babaa gidenna phuuphulliyaa qoxiya kuraachchee mala . i ba layttaa biron baggettishin , a aggidi xayana; wurssettan i eeyya gidana .
nu beeta maqidasee koyroppe doommidi , bonchcho kawotaa araataadan , xoqqa deriyaa huuphiyan beettees .
abeet godawu , israa7eeli ufayssan naagiyoogoo , nena aggida ubbati yeellatana . nena aggidi wora biyaageeti , nena godaa , de7o haattaa pulttuwaa aggido gishshawu , eti biittan xaafettana .
abeet godawu , tana patta; taani paxana . tana ashsha; taani attana . ayssi giikko , neeni taani galatiyoogaa .
asati tana , &quot; goday nuna naassido naasee awan de7ii ? ane polo ! &quot; yaagoosona .
neeni eta bolli iitabaa kiittana mala , taani mulekka nena denttettabeykke; eti metootana gallassaa taani amottabeykke . ta doonaappe kiyida qaalaa neeni eraasa .
tana daganttoppa . neeni metuwaa gallassi taayyo baqata attiyo soho .
tana yedettiyaageeta yeellaya; shin tana yeellayoppa . eta dagantta; shin tana daganttoppa . eta bolli meto gallassaa eha; eta naa77u kushe qixaatiyaa qaxxaya .
goday tana hagaadan yaagiis; &quot; ba , yihudaa kawoti katamaa geliyoonne kiyiyo biniyaama penggiyaa giyo penggiyaaninne hara yerusalaame penggetu ubban baada eqqa .
eqqada eta hagaadan yaaga; inttenoo yihudaa kawotoo , inttenoo yihudaa asatoo , inttenoo yerusalaamen de7iya asatoo , inttenoo ha penggetuura geliya asatoo , ubbaykka godaa qaalaa siyite !
goday hagaadan yaagees; &quot; sambbata gallassan tooho tookkenna malanne aybanne tookkidi , yerusalaame penggiyaara gelenna mala , intteyyo naagettite !
sambbata gallassan intte keettaappe tooho tookkidi kessoppite , woykko ayba oosonne oottoppite . kase intte aawata taani azazidoogaadan , sambbata gallassaa dummayidi bonchchite .
gidikkonne , eti siyibookkona; bantta hayttaakka taakko yeggibookkona . eti siyennaaninne taappe tamaarennan ixxidosona .
&quot; &quot; shin intte taani goday yootiyoogaa siyikko , sambbata gallassan ay toohonne tookkidi , ha katamaa penggetuura gelennan aggikko , sambbata gallassaa dummayidi , an ay oosonne oottennan bonchchikko ,
daawita kawotaa araatan uttiya kawoti bantta halaqatuura paratanne paraa gaareta toggidi , he penggetuura gelana . eti yihudaa asaaranne yerusalaame kataman de7iya asaara gelana; ha katamay merinawu asi de7iyo katama gidana .
&quot; &quot; asay xuuggiyo yarshshuwaanne hara yarshshuwaa , kattaa yarshshuwaa , ixaanaanne galataa yarshshuwaa ekkidi , yihudaa katamatuppe , yerusalaame yuushuwan de7iya moottatuppe , biniyaama biittaappe , bargguwaappe , gezziyaappenne neegeebappe godaa beeta maqidasiyaa yaana .
&quot; &quot; shin intte sambbata gallassata dummayidi bonchchanaadaaninne sambbata gallassatun tooho tookkidi , yerusalaame penggetuura gelennaadan , taani yootidoogaa siyennan ixxikko , taani he penggetun tamaa oyttana . oyttin yerusalaame kawo keettata maana . he tamay to77enna &quot; yaagees yaaga &quot; yaagiis .
godaappe ermmaasassi yiida qaalay hagaa;
&quot; dendda; denddada urqqaa medhdhiya bitaniyaa soo ba . yan taani nena ta qaalaa sissana &quot; yaagiis .
yaagin taani duge urqqaa medhdhiya bitaniyaa soo baada , i ba medhdhiyo irzzuwan urqqaa medhdhiyaagaa be7aas .
i medhdhishin , miishshay a kushiyan moorettiis . moorettin i he urqqaa zaaridi munaqqidi , bana lo77iya hara miishsha kessidi medhdhiis .
he wodiyan godaa qaalay , hagaadan yaagiiddi , taakko yiis;
&quot; israa7eela asatoo , ha urqqaa medhdhiya bitanee oottiyoogaadan , taani inttena oottanawu danddayikkinaa ? israa7eela asatoo , be7ite; urqqay bana medhdhiyaagaa kushiyan de7iyoogaadan , inttekka ta kushiyan de7eeta .
ay wode gidikkonne , taani issi biittaabaa woykko issi kawotettaabaa , taani inttena xoqollana , yooddananne xayssana gaada yootin ,
he taani yootido kawotettay ba iitatettaappe aggidi simmikko , taani eta bolli ehaana giido iitabaa eheennan agga bayana .
qassi ay wode gidikkonne , taani issi biittaabaa woykko issi kawotettaabaa , taani inttena keexxananne tokkana gaada yootin ,
he kawotettay taani yootiyoogaa siyennan ixxikkonne ta sinttan iitabaa oottikko , taani oottana giido lo77obaa oottennan agga bayana .
&quot; hegaa gishshawu , ha77i yihudaa asatuyyoonne yerusalaamen de7iyaageetuyyo hagaadan yaaga; goday yaagees; &quot; be7ite , taani intte bolli iitabaa medhdhaysinne halchchays . intte ubbaykka intte iita ogiyaappe simmite; intte ogiyaanne intte oosuwaa laammite &quot; yaagees yaaga .
shin eti , hegee aynne maaddenna ! nuuni nu halchchidoogaadan hanana; nuuni huuphiyan huuphiyan nu iita wozanaa muumetettaadan oottana yaagana &quot; yaagiis .
hegaa gishshawu , goday hagaadan yaagees; &quot; hagaa malabaa siyi ereetii ? yaagidi ane kawotettatu giddon lal77ite . geela7iyaa israa7eela keehippe sheneyiyaabaa oottaasu .
i bawu , liibaanoosa deriyaa bollan de7iya shachchay , zaallaa xeeraappe xayi erii ? he deriyaappe goggiya irxxa haattay meli erii ?
shin ta asati tana dogiichchidosona; eti pattenna xoossatussi ixaanaa cuwayoosona . bantta ogiyaappe , bantta beni loossuwaappe xubettidosona; eti ogiyaa aggidi , gaxaara biidosona .
eti bantta biittaa daganttiyaabaanne merinawu karettidabaa kessidosona . yaara aadhdhiya ooninne sheneteesinne ba huuphiyaa qaattees .
arshsho bagga carkkuwaadan , taani eta eta morkketu sinttan laalana . eta metuwaa gallassi taani etayyo zokkuwaa zaaranaappe attin , ta som77uwaa zaarikke &quot; yaagees .
asati hagaadan yaagidosona; &quot; haa yiite; ane ermmaasa bolli maqettoos . ayssi giikko , qeeseti tamaarissiyo higgee , aadhdhida eranchchati immiyo zoree , hananabaa yootiyaageeti yootiyo qaalay xayenna . haa yiite; ane a mootoos . i yootiyo qaalaa siyennan aggoos &quot; yaagidosona .
abeet godawu , ta yootiyoogaa siya; ta morkketi ta bolli haasayiyoogaa ezgga .
lo77o oottida asawu iitaa zaariyo ? shin eti taayyo ollaa bookkoosona . taani ne hanqqoy etappe simmana mala , eta gishshaa lo77obaa haasayanawu ne sinttan eqqidoogaa qoppa .
hegaa gishshawu , eta naata koshawu aattada imma; etakka bisuwawu aattada imma . eta maccaasatikka na7i baynnaageetanne am77e gidona . eta attumaasatikka woriya harggiyan gayttona; eta wodallatikka olan siifettona .
eti qoppennan neeni eta bolli bonqqiyaageeta yeddin , eta keettan waasoy kiyo . ayssi giikko , eti tana ongganawu ollaa bookkidosona; ta tohuwaassikka piriyaa wottidosona .
shin abeet godawu , eti tana woranawu maqettidoogaa ubbaa neeni eraasa . neeni eta iitatettaa atto gooppa , woykko eta nagaraa ne sinttappe quccoppa . eti ne sinttan xoonettidi kunddona . ne hanqquwaa wode neeni eta hagaadan ootta .
goday hagaadan yaagees; &quot; ba; baada urqqaa medhdhiyaagaappe gombbo shamma . shammada nenaara amarida dere cimatanne amarida qeese cimata ekkada ,
kon77a me7o penggiyaa giyo penggiyaa lanqqiyaara aadhdhada , hinnooma zanggaaraa ba; yan taani neeyyo yootiyo qaalaa awaajja .
hagaadan yaaga; inttenoo yihudaa kawotoo , inttenoo yerusalaame katamaa asatoo , godaa qaalaa siyite ! ubbaappe wolqqaama goday , israa7eela xoossay hagaadan yaagees; &quot; be7ite , siyiya ubbawu hayttawu iitiya palabaa ha biittaa bolli taani ehaana .
ayssi giikko , asati tana aggidosona; eti woykko eta aawati , woykko yihudaa kawoti erenna hara xoossatussi xuuggiyo yarshshuwaa yarshshiyoogan ha sohuwaa tunissidosona . eti xillo asatu suuttaa ha sohuwan kunttidosona .
qassi taani eta azazabeennabaa , woykko yootabeennabaa , woykko ta wozanan qoppabeennabaa oottidosona; eti bantta attuma naata ba7aalayyo taman xuuggiyo yarshsho oottidi yarshshanawu , goynniyo xoqqa sohotun yarshshiyoosaa gimbbidosona .
hegaa gishshawu , ha sohoy toofeeta woykko hinnooma zanggaaraa geetettiyoogee attidi , shuha zanggaaraa yaagettidi xeegettana gallassati yoosona .
&quot; &quot; yihudaanne yerusalaame asaa halchchuwaa taani ha sohuwan halissana . eti bantta morkketu bisuwaaninne banttana woranawu koyiyaageetu kushiyan hayqqanaadan taani oottana . eta ahaa saluwaa kafotuyyoonne sa7aa do7atuyyo quma oottada immana .
taani ha katamaa baysanne qilliicciyoobaa kessana . hegaara aadhdhiya ubbay a bashshan garamettidi , poora ! yaagana .
eti bantta macca naatunne attuma naatu ashuwaa maanaadan taani oottana . eta woranawu koyiya morkketi eta wayssiyo waayiyaaninne dooddiyo doodan , eti ubbay issoy issuwaa ashuwaa maana &quot; yaagees yaaga .
&quot; hegaappe guyyiyan , nenaara issippe biida asatu sinttan he gombbuwaa mentta .
menttada eta hagaadan yaaga; ubbaappe wolqqaama goday hagaadan yaagees; &quot; zaaridi koolin oyqqennaadan oottidi , issi asi gombbuwaa menttiyoogaadan , taani ha kawotettaanne ha katamaa mentterettana . asati ahaa moogiyo sohoy baynna gishshawu , toofeetan moogana .
taani goday ha sohuwaanne an de7iya asaa oottanaagee hagaa; taani goday ha katamaa toofeetadan oottana .
yerusalaame asaa keettatinne yihudaa kawotu keettati , keettaa bollan dembbayidi oottidosan saluwaa xoolinttetussi ixaanaa cuwayidonne hara xoossatussi ushshaa yarshshuwaa gussido keettati ubbay toofeeta giyo sohuwaadan tunidaageeta gidana &quot; yaagees yaaga &quot; yaagees .
hegaappe guyyiyan , ermmaasi goday hananabaa yootanawu kiittido toofeetappe simmidi yiidi , godaa beeta maqidasiyaa giddon de7iya dabaaban eqqiis . eqqidi asa ubbawu hagaadan yaagiis;
&quot; ubbaappe wolqqaama goday , israa7eela xoossay hagaadan yaagees; siyite , taani ha katamaa bollinne a heeran de7iya moottatu ubbaa bolli ehaana giido iitabaa ubbaa eta bolli ehaana hanays . ayssi giikko , eti morgge zozza gididi , taani yootidobaa siyennan ixxidosona yaagees &quot; yaagiis .
he wode godaa beeta maqidasiyan halaqa gidiya , imeera na7aa paashihuura giyo qeesee , ermmaasi ha yohoti hananabaa yootishin siyiis .
siyidi paashihuuri hananabaa yootiya ermmaasa deshissiis; deshissidi qommo biniyaama penggiyaa giyo godaa beeta maqidasiyaa geliyoosan de7iya gonggiyaa luhuwan qashissiis .
wonttetta gallassi paashihuuri ermmaasa qashuwaappe birshshin , ermmaasi ayyo hagaadan yaagiis; &quot; hachchippe doommin , goday ne sunttaa paashihuura yaagenna; i ne sunttaa yan han dagama yaagana .
ayssi giikko , goday hagaadan yaagees; taani nena ne huuphiyaayyoonne ne laggetu ubbaayyo dagama kessana . eti neeni xeellishin , bantta morkketu bisuwan wurana . taani yihudaa asaa ubbaa baabiloone kawuwaa kushiyan aattada immana . i eta omooddidi , baabiloone efaana; efiidi yan bisuwan eta worana .
hegaadankka , ha katamaa aquwaa peeshshaa ubbaa , ootti kessidobaa ubbaa , duretettaa ubbaanne yihudaa kawotu miishshaa ubbaa taani eta morkketussi aattada immana . immin eti eta bonqqi oyqqidi , baabiloone efaana .
qassi neeni paashihuurikka ne son de7iya asay ubbay omoodettidi , baabiloone baana . neeni wordduwaa hananabaa yootido ne laggetu ubbaarakka yan hayqqananne yan moogettana yaagees &quot; yaagiis .
abeet godawu , neeni tana cimmadasa; taanikka cimettaas . neeni taappe minnada , tana xoonadasa . gallassa kumettaa taani asi miicciyoobaa kiyaas; ubbay tana qilliiccees .
taani haasayiyo wodiyan ubban xoqqissada , &quot; makkalabaynne bashshay gakkiis &quot; yaagada waassays . godaa qaalay taayyo gallassa kumettan karenne qilliice ehiis .
taani , &quot; taani godaabaa denttada haasayikke &quot; woykko , &quot; a sunttan naa77antto yootikke &quot; giikko , godaa qaalay ta meqettaa giddon qum77ettidi , eexxiya tama mala gididi , ta wozanan michchees . taani giddon oyqqada ashshana gaada daafuraas; shin teqqanawu danddayabeykke .
taani daro saasukettaa siyays; &quot; yan han dagamay de7ees ! ane a mootite ! nuunikka a mootoos &quot; yaagoosona . taayyo mata laggeti ubbay ta kunddettaa naagidi , &quot; ooni erii , nuuni a oyqqana malanne nu haluwaa kessana mala , i cimettanawu danddayees &quot; yaagoosona .
shin goday yashissiya toora qaraadan tanaara de7ees . hegaa gishshawu , tana yedettiyaageeti xubettana; eti tana xoonokkona . etawu giigenna gishshawu , eti gita yeellaa yeellatana . eta kawushshay mulekka dogettenna .
abeet ubbaappe wolqqaama godawu , xillota paacciyaagoo , wozanaa kahaa be7iyaagoo , neeni ta morkketu bollan ta haluwaa kessada tana bessa . ayssi giikko , taani ta mootuwaa neeyyo aattaas .
godaayyo yexxite ! godaa galatite ! ayssi giikko , i hiyyeesata iitatu kushiyaappe ashshees .
taani yelettido gallassay qanggettidaagaa gido ! ta aayyiyaa tana yelido gallassay anjjettoppo !
ta aawaayyo , &quot; neeyyo mishiraachcho; neeyyo attuma na7ay yelettiis ! &quot; yaagi yootidi , daro ufayssida bitaneekka qanggettidaagaa gido !
he bitanee goday qarettennan aatti yeggidi xayssido katamatudan hano . he bitanee maallado waasuwaa , gallassa seetan , &quot; olay gakkiis ! &quot; giyo oduwaa siyo .
ayssi giikko , ta aayyiyaa taayyo duufo gidana malanne i uloykka tana naazinawu oyqqi uttana mala , tana uluwan woribeenna .
taani metonne azzano be7anawunne layttaa ubbaa yeellataydda wurssanawu , ayssi ta aayee uluwaappe kiyidanaashsha ?
kawoy sedeqiyaasi malkkiyaa na7aa paashihuuranne ma7iseeya na7aa qeesiyaa xafaaniyaa ha oyshaa oychchana mala , ermmaasakko kiittiis . eti , &quot; baabiloone kawoy naabukadanaxoori ba olanchchatuura ha katamaa yuuyi aadhdhidi dooddido gishshawu , ane nuussi godaa oychcha .
ooni erii , goday beniigaadan , maalaalissiya oosuwaa nu gishshawu oottidi , a guyye zaaranaakkonne &quot; yaagidosona . godaappe ermmaasassi yiida qaalay hagaa .
ermmaasi etayyo zaaridi , hagaadan yaagiis; &quot; biidi sedeqiyaasassi yaagite;
goday israa7eela xoossay hagaadan yaagees; &quot; neeni baabiloone kawuwaaranne gimbbiyaappe kareera ne katamaa dooddiya a olanchchatuura olettiyo , ne kushiyan de7iya ola miishshaa taani guyye zaarana . qassi eta ubbaakka ha katamawu giddo gelissana .
taani ta huuphen yeddido kushiyan , wolqqaama qesiyan , yiilluwan , hanqquwaaninne gita teegan nena olana .
taani ha kataman de7iyaageeta , asaakka mehiyaakka shocana . eti iita boshan wurana .
hegaappe guyyiyan , yihudaa kawuwaa sedeqiyaasa , a oosanchchatanne boshaappe , bisuwaappenne koshaappe palahida , ha katamaa asaa ubbaa , baabiloone kawuwaa naabukadanaxoorayyoonne eta woranawu koyiya morkketuyyo taani goday aattada immana . i eta qara bisuwan siifana . i etawu qarettenna , woykko saalidi aggenna , woykko maarenna &quot; yaagees yaagite &quot; yaagiis .
goday ermmaasa , &quot; gujjadakka asaayyo hagaadan yaagada yoota; goday hagaadan yaagees; &quot; be7ite , taani intte sinttan de7uwaa ogiyaanne hayquwaa ogiyaa wottaas .
ha katamaa giddon takkiya asi ooninne bisuwan , koshan woykko boshan hayqqana . shin katamaappe kiyidi biidi , katamaa dooddidi oyqqida baabiloonetussi ba kushiyaa immiya asi ooninne paxa attana; he uray ba shemppo xalaalaa ashshana .
ayssi giikko , taani ha katamaassi kehanawu gidennan iitanawu ta qofaa qachchaas . taani baabiloone kawuwaassi a aattada immana; ikka ha katamaa taman xuuggana . taani goday hagaa odaas &quot; yaagees yaaga .
&quot; qassikka yihudaa kawuwaa keettaa asaayyo hagaadan yaaga; godaa qaalaa siyite !
inttenoo , daawita zaretoo , goday inttena hagaadan yaagees; &quot; wonttin wonttin suure pirddite; bonqqettidaageeta huqqunniyaageetu kushiyaappe ashshite . hinna xayikko , intte iita oosuwaa gaasuwan ta hanqqoy tamadan eexxi kiyana; ooninne a toyssenna &quot; yaagees yaaga &quot; yaagiis .
goday hagaadan yaagees; &quot; nenoo , yerusalaamee , neeni dembban de7iya zaalladan , dilbbaappe pude xoqqu gaada beettaasa; shin taani nenaara olettana . neeni , ooninne ta bolli xalenna woykko ta de7iyoosaa gelenna yaagaasa;
shin taani goday nena ne oosuwaadan qaxxayana . taani ne kawo keettan tamaa oyttana; oyttin ne yuushuwan de7iyaabaa ubbaa mi xayssana &quot; yaagees .
goday hagaadan yaagees; &quot; ba; duge yihudaa kawuwaa soo baada , yan hagaa qaalaa oda .
nenoo yihudaa kawuwawu , daawita kawotaa araatan uttiyaagoo , neenikka ne ashkkaratikka ha penggiyaara geliya ne asay ubbaykka godaa qaalaa siyite !
goday hagaadan yaagees; &quot; suure pirddaanne xillobaa oottite . bonqqettidaageeta huqqunniyaageetu kushiyaappe ashshite . betetu bolli , aaway baynna naatu bollinne azinati hayqqido maccaasatu bolli genebaa woykko makkalabaa oottoppite . qassi xillo asa suuttaa ha sohuwan gussoppite .
intte taani giidoogaadan tumu azazettikko , daawita kawotaa araatan uttiya kawoti paraanne para gaariyaa toggidi , bantta oosanchchatuuranne bantta asaara ha kawo keettaa penggetuura gelana .
shin intte azazettennan ixxikko , ha kawo keettay ona gidana yaagada taani goday ta huuphiyan caaqqays &quot; yaagees yaaga &quot; yaagees .
goday yihudaa kawuwaa keettaabaa hagaadan yaagees; &quot; neeni taayyo gala7aade biittaanne liibaanoosa deriyaa xeeraa mala gidikkokka , taani nena bazzonne asi de7enna katama oottana .
taani nena qoliyaageeta huuphiyan huuphiyan ola miishshaa oyttada , neeyyo kiittana . eti zigaappe masettida ne tuuqeta qanxxerettidi , taman olana .
&quot; cora kawotettaappe asay he katamaa lanqqiyaara aadhdhana . aadhdhiiddi , issoy issuwaa , goday ayssi ha gita katamaa hagaadan oottidee ? yaagidi oychchana .
oychchin eti , eti godaa bantta xoossaara maacettido maachchaa aggido gishshaassanne hara xoossatussi goynnidonne oottido gishshaassa yaagana &quot; yaagees .
hayqqida kawuwaa yoosiyaasayyo yeekkoppite woykko kayyottoppite . hegaa aggidi , omoodettidi biida shaaluumayyo seelettidi yeekkite . ayssi giikko , i mulekka guyye simmenna; ba yelettido biittaa naa77antto be7enna .
ba aawaa gishshaa yihudan kawotidi de7iiddi , ha sohuwaappe biida yoosiyaasa na7aa shaaluumabaa goday hagaadan yaagees; &quot; i mulekka guyye simmenna .
i omoodettidi biido biittan hayqqana . mulekka ha biittaa be7enna &quot; yaagees .
ba keettaa sugettan keexxiyaagaayyo , xillo gidenna ogiyan pooqiyaa bolli pooqiyaa gujjiyaagaayyo , ba dere asaayyo aynne immennaaninne kera qanxxennan ootissiyaagaayyo , ayyo aayyee !
i , &quot; taani taayyo aaho pooqiyaara de7iya gita keettaa keexxana &quot; yaagees . yaagidi ba keettawu gita maskkooteta kessees; kessidi zigaa masettan bollaa kammidi , zo7o qalamiyaa tiyees .
bawu neeni daro zigan keexxidoogee nena lo77o kawo kessees gaada qoppadii ? ne aawaa yoosiyaasassi miyoobinne uyiyoobi xayidee ? i suure pirddaanne xillobaa oottiis . hegaa gishshawu , awu ubbabaykka injjetiis .
i hiyyeesatuyyoonne metootanchchatuyyo suure pirddiyo gishshawu , awu ubbabaykka haniis . godaa erees yaagiyoogee hagaa .
shin harabaa aggidi , ne ayfeenne ne wozanay jaamiyoogee ne go77aa demmanaassanne xillo suuttaa gussanaassa , asa suganaassanne huqqunnanaassa .
hegaa gishshawu , goday yoosiyaasa na7aa , yihudaa kawuwaa yo7aqeemabaa hagaadan yaagees; &quot; i hayqqiyo wode eti ayyo , aayyee ! aayyee ! ta ishawu ! yaagidi yeekkokkona . qassi , ta godawu , aayyee ! ta kawuwawu , aayyee ! yaagidi zilaalokkona .
a moogoykka hariyaa mooguwaa mala gidana . a ahay gooshettidi , yerusalaame penggetuppe ya baggan olettana &quot; yaagees .
goday yerusalaamebaa hagaadan yaagees; &quot; ba; pude liibaanoosa baada , yan waassa . baasaane biittan waasuwaa xulluusa . abaarima deriyankka waassa . ayssi giikko , olawu nenaara zuppetiyaageeti ubbay xoonettidosona .
neeni saro de7ishin , taani neessi yootaas; shin neeni , taani siyikke yaagadasa . ne yelagatettaasappe doommidikka ne hanoy hagaa; neeni taayyo azazettennan ixxadasa .
ne henttanchchata ubbaa carkkoy efaana; olawu nenaara zuppetiyaageetikka omoodettidi baana . he wode ne iitatettaa ubbaa gishshawu , yeellatananne kawuyyana .
inttenoo , liibaanoosa zigan keexettida keettan de7iyaageetoo , maaretay oyqqido maccaaseegaa mala un77oy intte bolli puttu giyaakko , waani oolanddetiishsha ! &quot; yaagees .
goday hagaadan yaagees; &quot; ta de7oy ero ! neeni yo7aqeema na7ay , yihudaa kawoy yo7aakiini , ta ushachcha kushiyan de7iya ta attamiyo migido gidiyaakkonne ta nena kessa yeggana .
nena woranawu koyiyaageetuyyo , neeni yayyiyo baabiloone kawuwaa naabukadanaxoorayyoonne a olanchchatuyyo taani nena aattada immana .
taani nenakka nena yelida ne aayyiyookka intte yeletaa biitta gidenna hara biittawu olana; olin intte naa77aykka yan hayqqana .
intte simmanawu laamotiyo biittaa mulekka simmekketa &quot; yaagees .
bawu ha bitanee yo7aakiini , karidonne meqqida gombboo ? i ooninne koyenna miishshee ? ayssi inne a naati yedetettidi , bantta erenna biittan olettidi attidonaa ?
bii biittee , biittee , biittee ! godaa qaalaa siya !
goday hagaadan yaagees; &quot; ha bitaniyaa , na7i baynna asa , ba laytta ubban de7oy injjetenna asa gaada xaafa . ayssi giikko , a zerettaappe issuwaassinne injjetenna; daawita kawotaa araatan uttiyay woykko yihudan kawotiyay etappe issoynne de7enna &quot; yaagees .
goday hagaadan yaagees; &quot; ta hentta gaden de7iya dorssata bashshiyaanne laaliya henttanchchatawu aayye7ana ! &quot; yaagees .
goday israa7eela xoossay ba asaa heemmiya henttanchchatubaa hagaadan yaagees; &quot; intte ta dorssata laalidi , wora yedettideta . intte eta xomoosibeenna gishshawu , taani intte oottido iitatettawu ubbawu inttena qixaatiyaara xomoosana .
hegaappe guyyiyan , ta wudiyaappe attidaageeta kase laalido biitta ubbaappe taani ta huuphen shiishshana . shiishshada eta guyye eta hentta gade zaarana . etikka hagan yelettidi corattana .
taani eta loytti heemmiya henttanchchata etawu wottana . eti naa77antto yayyokkonanne dagammokkona; etappe issoynne bayenna . taani goday hagaa odaas &quot; yaagees .
goday hagaadan yaagees; &quot; taani daawitassi xillo aacaa denttana gallassati yaana . i kawodan kawotananne aadhdhida eratettan haarana; biittan i suurebaanne xillobaa oottana .
i kawotiyo layttan taani yihudaa ashshana; israa7eelakka saro wottana . i xeesettana sunttay godaa , nu xillotettaa geetettana &quot; yaagees .
hegaa gishshawu , goday hagaadan yaagees; &quot; asay , israa7eela asaa gibxxe biittaappe kessidi ehiida goday ero yaagidi caaqqiyoogaa aggidi ,
israa7eela zerettaa huuphessa bagga biittaappenne i laalido biittatu ubbaappe ehiida goday ero yaagidi caaqqana gallassati yaana . hegaappe sinttan eti bantta buzo biittan de7ana &quot; yaagees .
hananabaa yootiyaageetubaa taani qoppiyo wode , ta wozanay taahees; ta meqettati ubbaykka kokkoroosona . godaa gishshawunne a geeshsha qaalaa gishshawu , taani mattottida asa mala , woyniyaa eessay wolqqaa diggido asa mala gidaas .
ayssi giikko , biittay shaaramuxatun kumiis . qanggettaa gishshawu , biittay yeekkees; bazzo hentta gadetikka melidosona . hananabaa yootiyaageeti iita ogiyaa hemettoosona; bantta wolqqaakka likke gidennasan go7ettoosona .
goday , &quot; hananabaa yootiyaageenne qeeseenne naa77aykka tunidosona; haray attin , ta beeta maqidasiyankka eta iitatettaa taani demmaas &quot; yaagees .
qassikka goday , &quot; hegaa gishshawu , eta ogee hallixxana; eti xumawu laagettidi , an kunddana . eti qaxxayettiyo laytti taani eta bollan iitabaa ehaana &quot; yaagees .
qassikka i hagaadan yaagees; &quot; samaariyan de7iya hananabaa yootiyaageetu giddon sheneyiyaabaa be7aas . eti ba7aala sunttan hananabaa yootoosonanne ta asaa israa7eela wora kaalettoosona .
qassi yerusalaamen de7iya hananabaa yootiyaageetu giddonkka daganttiyaabaa be7aas . eti shaaramuxoosonanne worddotiiddi hemettoosona . ooninne ba iita oosuwaappe simmennaadan , eti iitaa oottiyaageeta gede minttettoosona . eti ubbaykka taayyo sadooma mala; yerusalaame asaykka gamoora mala &quot; yaagees .
hegaa gishshawu , ubbaappe wolqqaama goday hananabaa yootiyaageetubaa hagaadan yaagees; &quot; yerusalaamen de7iya hananabaa yootiyaageetuppe tunabay kiyidi , biitta ubban laalettido gishshawu , taani eta cammiya qumaa mizana; taani eta woriya haattaa ushshana &quot; yaagees .
ubbaappe wolqqaama goday hagaadan yaagees; &quot; hananabaa yootiyaageeti yootiyoobaa siyoppite . eti hanennabaa , hanana giidi , wordduwaa odoosona . goday ba doonaappe yootin gidennan , eti banttappe qoppi ekkidi , ajjuutaa yootoosona .
tana kariyaageeta eti , goday , &quot; intte saro de7ana &quot; yaagees yaagoosona . qassi bantta wozanaa muumetettaa kaalettiyaageeta ubbaa eti , intte bolli ayba iitabinne yeenna yaagoosona &quot; yaagees .
shin be7anawu woykko a qaalaa siyanawu goday zoriyoosan etappe ooninne eqqibeenna . a qaalaa ezggiday woykko siyiday ooninne baawa .
godaa gotee , aatti yeggiya gaga hanqqoy hageehoo kiyiis ! i iita asatu huuphiyan eqqana .
a wozanaa qofaa oottidi polennan de7iiddi , godaa hanqqoy simmenna . wurssetta gallassatun hagaa intte akeekana .
goday hagaadan yaagees; &quot; taani hananabaa yootiyaageeta kiittabeykke; shin eti woxxoosona . taani etawu odabeykke; shin eti hananabaa yootoosona .
eti taani zoriyoosan eqqidabaa gidiyaakko , ta qaalaa ta asaassi yootana shin ! eti eta iita ogiyaappenne eta iita oosuwaappe zaarana shin ! &quot; yaagees .
qassikka goday , &quot; taani mata xalaalan xoossee ? haahosan xoossaa gidikkinaa ?
taani be7ennaadan , geema sohon bana qottanawu asi danddayii ? saluwaaninne sa7an kumidaagee tana godaa gidikkinaa ? &quot; yaagees .
goday hagaadan yaagees; &quot; ta sunttan wordduwaa hananabaa yootiyaageeti giyoobaa siyaas . eti , taani aymottaas; taani aymottaas ! yaagoosona .
ha hananabaa yootiyaageeti bantta qoppi ekkido wordduwan awude gakkanaassi ta asaa cimmanee ?
eta aawati ba7aala giyo eeqaa gaasuwan ta sunttaa dogidoogaadan , eti issoy issuwaassi yootiyo aymuwan ta asay ta sunttaa doganaadan oottanawu qoppoosona .
aymuwaa aymottida hananabaa yootiyaagee ba aymuwaa yooto . shin ta qaalaa siyidaagee he qaalaa ashshennan aattennan yooto . dalaynne gisttee awan gayttii ?
ta qaalay tama mala gidennee ? zaallaa mentterettiya madooshaa mala gidennee ? &quot; yaagees .
goday hagaadan yaagees; &quot; hegaa gishshawu , taani ta qaalaa issoy issuwaappe wuuqqiya hananabaa yootiyaageetu bolli de7ays .
hegaadankka , bantta inxxarssan haasayiiddi , goday yaagees yaagiya hananabaa yootiyaageetu bolli de7ays .
taani goday hagaa odays ! wordduwaa aymottidi , hananabaa yootiyaageetu bolli taani de7ays . eti he aymuwaa yootidi , bantta wordduwaaninne bantta ceequwan ta asaa wora kaalettoosona . taani eta kiittabeykke woykko , yootite gabeykke . eti ha asaa aynne maaddokkona . taani goday hagaa odaas &quot; yaagees .
goday tana hagaadan yaagiis; &quot; ermmaasaa , ha asaappe issoy , woykko hananabaa yootiyaagee , woykko qeesee , godaa toohoy aybee ? giidi oychchikko , neeni eta , &quot; godaa toohoy inttena; hegaa gishshawu , ta bollappe taani inttena wottana &quot; yaagees yaaga .
hananabaa yootiyaagee , woykko qeesee , woykko asaappe issoy , hagee godaa toohuwaa yaagidi haasayikko , taani he bitaniyaanne a so asaa qaxxayana .
hegaa aggidi asay , goday woygidee ? woykko , goday yootidobay aybee ? yaagidi ba laggetanne ba dabbota oychchanawu bessees .
hegaa gishshawu , ooninne , godaa toohuwaa yaagidi naa77antto haasayanawu bessenna . ayssi giikko , aawu doonaappe kiyiya qaalay aawussi tooho gidees . hegan de7o xoossaa , ubbaappe wolqqaama godaa , nu xoossaa qaalaa intte mirqqeeta .
&quot; neenikka hananabaa yootiyaageeta , goday inttena woygidee ? woykko , ay yootidee ? yaagada oychchanawu bessees .
shin intte , hagee godaa toohuwaa giikko , goday hagaadan yaagees; taani inttena , &quot; hagee godaa toohuwaa gooppite &quot; yaaginkka intte , &quot; hagee godaa toohuwaa &quot; giideta .
hegaa gishshawu , tumuppe taani inttena dogana; inttenanne inttessinne intte aawaassi immido katamaa ta sinttappe wora olana .
taani intte bolli merinaa kawushshaanne merinawu dogettenna yeellaa ehaana yaagees &quot; yaagiis .
yo7aqeema na7aa , yihudaa kawuwaa yo7aakiina yihudaa halaqatuura , kushe oosuwaa hiillatuuranne birataa qoxxiyaageetuura yerusalaameppe baabiloone kawoy naabukadanaxoori omooddidi , baabiloone efi simmin , goday tana ajjuutaa bessiis; bessin taani godaa beeta maqidasiyaayyo sintta baggaara balasiyaa teeraa qoliyo naa77u keesheta be7aas .
issi keeshiyan koyro teeridabaa milatiya daro lo77o balasiyaa teeray de7ees . naa77antto keeshiyan qassi maanawu giigenna daroppe iita balasiyaa teeray de7ees .
goday tana , &quot; ermmaasaa , hegee neeni be7iyoogee aybee ? &quot; yaagidi oychchiis . oychchin taani , &quot; balasiyaa teeraa be7ays . lo77o teeray keehippe lo77o; iita teeray qassi maanawu giigenna keehippe iita &quot; yaagada odaas .
hegaappe guyyiyan , godaa qaalay taakko yiis;
&quot; goday israa7eela xoossay hagaadan yaagees; taani yihudaa biittaappe omooduwan baabiloone biittaa yeddido asata , ha lo77o balasiyaa teeraadan lo77o gaana .
taani keha ayfiyan eta xeellana; qassi taani eta zaarada ha biitti ehaana . taani eta keexxanaappe attin qolikke . taani eta tokkanaappe attin shoddikke .
taani godaa gidiyoogaa eti eranaadan , taani etawu wozanaa immana . eti bantta kumetta wozanaappe taakko simmanawu de7iyo gishshawu , eti ta asa gidana; taanikka eta xoossaa gidana yaagees .
&quot; qassi goday hagaadan yaagees; yihudaa kawuwaa sedeqiyaasa , a halaqata , ha biittan attida yerusalaame asaa atettatanne gibxxe biittan de7iyaageeta , maanawu giigenna he keehippe iita balasiyaa teeraadan iita gaana .
laalada yeddiyo biitta ubban taani eta ha sa7aa kawotettatu ubbawu daganttiyaabaanne cayiyoobaa , boriyoobaanne leemisiyoobaa , qilliicciyoobaanne qanggiyoobaa oottana .
taani etayyoonne eta mayzza aawatuyyo immido biittaappe eti muleera xayana gakkanawu , bisuwaa , koshaanne boshaa eta bolli yeddana yaagees &quot; yaagiis .
yoosiyaasa na7ay , yihudaa kawoy yo7aqeemi kawotido oyddantto layttan , baabiloone kawoy naabukadanaxoori kawotido koyro layttan , yihudaa asaa ubbaa xeelliyaaban ermmaasakko yiida qaalay hagaa .
hananabaa yootiya ermmaasi yihudaa asaa ubbaayyoonne yerusalaamen de7iya ubbatuyyo hagaadan yaagiis;
&quot; amoxa na7ay , yihudaa kawoy yoosiyaasi kawotido tammanne heezzantto layttaappe doommidi , hachchi gakkanaassi , laatamanne heezzu layttaa godaa qaalay taakko yiis . yin taanikka zaara zaarada intteyyo yootaas; shin intte siyennan ixxideta .
&quot; goday ba ashkkarata , hananabaa yootiyaageeta ubbaa zaari zaaridikka intteyyo kiittiis; shin intte hayzzidi siyennan ixxideta .
eti hagaadan yaagidosona; intte ubbaykka intte iita ogiyaappenne intte iita oosuwaappe ha77i simmite . simmikko , goday intteyyoonne intte mayzza aawatuyyo meri merinaassi immido biittan intte de7ana .
hara xoossatussi oottanawunne goynnanawu kaalloppite . qassi intte kushee oottidoban godaa yiilloyoppite . yaanikko goday inttena qohenna yaagidosona .
&quot; goday hagaadan yaagees; intte taani yootiyoogaa siyanaagaa aggidi , intte kushee oottidoban tana yiilloyideta; yaatidi inttena qohiyaabaa intte huuphiyan ehiideta yaagees .
&quot; hegaa gishshawu , ubbaappe wolqqaama goday hagaadan yaagees; intte ta qaalawu azazettennan ixxido gishshawu ,
taani huuphessa bagga asaa ubbaanne ta ashkkaraa , baabiloone kawuwaa naabukadanaxoora xeegana . xeegada eta ha biittaa bolli , ha biittan de7iya asaa bollinne hagaa heeran de7iya kawotettatu ubbaa bolli ehaana . taani ha biittata muleera xayssana; qassi be7iday dagammiyoobaa , &quot; poora ! &quot; giyoobaanne merinawu baysa oottana . taani goday hagaa odaas .
taani etappe ililssaanne ufayssaa cenggurssaa , bullachchiyaagaanne bullashettiyaari cenggurssaa , woxan gaacciyo cenggurssaanne xomppiyaa poo7uwaa xayssana .
ha biittay muleera bashsha baysa biitta gidana; ha kawotettatikka baabiloone kawuwaayyo laappun tammu layttaa haarettana .
&quot; laappun tammu layttay poletti simmin , taani goday baabiloone kawuwaanne a kawotettaa asaa eta mooruwaa gishshawu qaxxayana; eta biittaakka merinawu baysa oottana .
taani he biittaa bollan haasayidobaa ubbaa , ermmaasi kawotettatu ubbaa bolli , &quot; hanana &quot; giidi yootido , ha maxaafan xaafettidabaa ubbaa he biittaa bollan ehaana .
daro kawotettatinne gita kawoti baabilooneta aylleyidi haarana . taani etayyo eta hanuwaadaaninne eta kushiyaa oosuwaadan qanxxana yaagees &quot; yaagiis .
goday israa7eela xoossay taayyo hagaadan yaagiis; &quot; hagaa ta hanqquwaa woyne eessay kumido wanccaa hey . efaada taani nena kiittiyo kawotettata ubbaa ushsha .
eti uyidi , taani eta giddo yeddiyo bisuwaa gaasuwan ganddigaarananne gooyana &quot; yaagiis .
yaagin taani godaa kushiyaappe wanccaa ekkada , i tana kiittido kawotettata ubbaa ushshaas .
hachchi hanidoogaadankka eta ubbaa bashshanne dagama , cashshanne qanggetta oottana mala , yerusalaamenne yihudaa katamata , a kawotanne a halaqata ubbaa ushshaas .
gibxxe biittaa kawuwaa , a ashkkarata , a halaqata , a biittaa asaa ubbaanne
yan de7iya allaga asata ubbaa ushshaas . uuxa biittaa kawota ubbaa ushshaas . pilisxxeema biittan de7iya asqqaloona , gaaza , eqiroonanne ashddoodappe attida baggaa kawota ubbaa ushshaas .
eedooma , moo7aabanne amoona ushshaas .
xiiroosa kawota ubbaa , sidoona kawota ubbaanne meediteraane abbaappe hefintta gaxan de7iya biittaa kawotakka ushshaas .
dadaana , temaana , buuzanne bantta huuphiyaa shubeeriyaa meediya asata ubbata ushshaas .
araba biittaa kawota ubbaanne bazzon de7iya zaretu kawota ubbaa ushshaas .
zimira , elaamanne meedoona kawota ubbaa ushshaas .
huuphessa bagga biittaa kawota ubbaa , haahuwaaninne matan de7iya kawota ubbaa eta kayan kayan , sa7aa bollan de7iya kawotettata ubbaa ushshaas . eta ubbaappe guyyiyan , baabiloone kawoykka uyana .
goday tana hagaadan yaagiis; &quot; hegaa gishshawu , etayyo yoota; ubbaappe wolqqaama goday , israa7eela xoossay inttena , &quot; uyitenne mattottite . cooyitenne kunddite . taani intte giddo yeddiyo bisuwaa gaasuwan naa77antto denddoppite &quot; yaagees yaaga .
shin eti ne kushiyaappe wanccaa ekkennaaninne uyennan ixxikko , etawu hagaadan yaagada yoota; ubbaappe wolqqaama goday inttena , &quot; intte uyanawu koshshees !
be7ite , taani ta sunttan xeesettida katamaa bolli iitabaa oottanawu doommays . yaanin intte qaxxayettennan attidi buuteetii ? intte qaxxayettennan attidi beekketa ! ayssi giikko , taani sa7an de7iya ubbaa bolli bisuwaa xeesays . taani ubbaappe wolqqaama goday hagaa odaas &quot; yaagees yaaga .
&quot; hegaa gishshawu , ermmaasaa , ha qaalay ubbay eta bolli hananaagaa etayyo yoota . goday bolla xoqqan guummana . goday ba de7iyo geeshsha sohuwaappe ba gunttaa sissana . i ba hentta gadiyaa bollan wolqqappe guummana . i woyniyaa teeraa yedhdhidi , gum77iyaageeti waassiyoogaadan , sa7an de7iya ubbaa bolli waassana .
a wocamay sa7aa gaxaa gakkidi siyettees . ayssi giikko , godaayyo kawotettatuura mootoy de7ees . goday asa ubbaara pirddettana; i iitata bisuwawu aattidi immana . taani goday hagaa odaas yaaga &quot; yaagiis .
ubbaappe wolqqaama goday , &quot; be7a , iitabay kawotettaappe kawotettawu laalettees; sa7aa gaxaappe gaganttiya carkkoy denddees &quot; yaagees .
he wodiyan goday woridoogeetu ahay , biittaa bollan ha gaxaappe hini gaxaa gakkanawu laalettana . etayyo yeekettenna , eta ahay shiiqenna woykko moogettenna . eti biittan pito mala gidana .
inttenoo , henttanchchatoo , yeekkitenne waassite . inttenoo , wudiyaa kaalettiyaageetoo , bidinttan gonddorettite . ayssi giikko , intte shuhettiyo wodee gakkiis; intte kunddananne lo77o urqqa miishshadan meqerettana .
henttanchchati baqatidi biyoosi baawa; wudiyaa kaalettiyaageetikka kessi ekkiyoosi baawa .
goday eta hentta gadiyaa xayssiyo gishshawu , henttanchchati waassiyo waasuwaanne wudiyaa kaalettiyaageeti yeekkiyo yeehuwaa siyite .
godaa suulo hanqquwaa gaasuwan saro de7iya hentta gadee onana .
gaammoy ba de7iyo woraappe kiyiyoogaadan , godaykka ba de7iyoosaappe kiyana . eta biittaykka naaqqiyaageetu bisuwaaninne godaa suulo hanqquwan baysa biitta gidana .
yoosiyaasa na7ay yihudaa kawoy yo7aqeemi koyro kawotido wode , ha qaalay godaappe yiis .
goday tana hagaadan yaagiis; &quot; godaa beeta maqidasiyaa dabaaban eqqa . eqqada godaa beeta maqidasiyan goynnanawu yihudaa katamatuppe yiya ubbaayyo oda . taani , oda gaada azazido qaalaa ubbaappe issuwaanne ashshoppa .
ooni erii , eti siyidi , bantta iita ogiyaappe simmanaakkonne . yaatiyaakko taanikka eta oosuwaa iitatettaa gishshawu , eta xayssanawu qoppidoogaa agga bayana .
&quot; etayyo yoota; goday hagaadan yaagees; &quot; intte taani yootiyoogaa siyennan ixxikko , taani intteyyo immido higgiyan beennan ixxikkonne ,
intte siyennan ixxinkka taani zaara zaarada inttekko kiittido , hananabaa yootiya ta ashkkaratu qaalaa siyennan ixxikko ,
yaatikko taani ha beeta maqidasiyaa seelodan oottana . ha katamaakka sa7an de7iya kawotettatawu ubbawu qanggetta oottana &quot; yaagees yaaga &quot; yaagiis .
ermmaasi godaa beeta maqidasiyan ha qaalaa yootishin , qeeseti , hananabaa yootiyaageetinne asay ubbay siyidosona .
qassi ermmaasi goday , &quot; asa ubbaayyo oda &quot; giidi a azazido qaalaa ubbaa yooti polido wode , qeeseti , hananabaa yootiyaageetinne asay ubbay a oyqqidosona . oyqqidi , &quot; neeni hayqqanawu bessaasa !
neeni , ha beeta maqidasee seelodan hanana; qassi ha katamaykka baysanne ona gidana yaagada , godaa sunttan ayssi hananabaa yootadii ? &quot; yaagidosona . yaagidi godaa beeta maqidasiyan shiiqida asati ubbay ermmaasa dooddidosona .
yihudaa halaqati hegaa siyido wode , kawuwaa keettaappe kiyidi , godaa beeta maqidasiyaa yiidosona . yiidi godaa beeta maqidasiyaa yuushuwaa gimbbiyawu ooratta penggiyaa giyo penggiyan uttidosona .
qeesetinne hananabaa yootiyaageeti halaqatuyyoonne asaa ubbaayyo hagaadan yaagidosona; &quot; intte intte hayttan siyidoogaadan , ha bitanee ha katamaa bollan hananabaa yootido gishshawu , i hayqqanawu bessees ! &quot; yaagidosona .
yaagin ermmaasi halaqatussinne asaa ubbaassi hagaadan yaagidi haasayiis; &quot; ha intte siyido qaalay ubbay ha beeta maqidasiyaa bollinne ha katamaa bolli , hanana gaada taani yootana mala , goday tana kiittiis .
hegaa gishshawu , ha77i intte ogiyaakka intte oosuwaakka laammite; godaa intte xoossaa qaalawu azazettite . yaatikko , goday intte bolli ehaana giido iitabaa aggiigana .
tana gidikko , taani intte kushiyan de7ays . intteyyo lo77onne suure milatidabaa ta bolli oottite .
intte mati siree baynnan issibaa erite . intte tana worikko , intte intte bolli , ha katamaa bollinne a giddon de7iya asaa bolli xillo suuttaa acuwaa ehaana . ayssi giikko , taani ha qaalaa ubbaa intte hayttan yeggana mala , tumuppe goday tana kiittiis &quot; yaagiis .
yaagin halaqatinne asay ubbay qeesetuyyoonne hananabaa yootiyaageetuyyo hagaadan yaagidosona; &quot; ha bitanee hayqqanawu bessenna ! ayssi giikko , i godaa nu xoossaa sunttan nuuyyo yootiis &quot; yaagidosona .
dere cimatuppekka issooti issooti eqqidi , shiiqida asaassi ubbaassi hagaadan yaagidi yootidosona;
&quot; hizqqiyaasi yihudan kawotido layttan mooreshetappe yiida mikiyaasi yihudaa asawu ubbawu hagaadan yaagidi , hananabaa yootiis; ubbaappe wolqqaama goday hagaadan yaagees; &quot; xiyoonee shooqaadan goyettana . yerusalaame katamaykka qolettidi , shuchcha doore gidana . beeta maqidasee keexettido deree woraa maayana &quot; yaagees yaagiis .
yaatin , yihudaa kawoy hizqqiyaasinne yihudaa asay ubbay a woridee ? chii , hizqqiyaasi godaassi yayyidi , godaayyo watiwatiis . watiwatin goday ba oottana giido iitabaa aggiigiis . shin nuuni nurkka nu bolli pala iitabaa ehaana hanoos &quot; yaagiis .
qiriyaati-yi7aariima giyoosan de7iya shamaa7iyaa na7aa ooriyoona giyo issi hara bitanee de7ees; ikka ermmaasi yootidoogaadan , ha katamaa bollinne ha biittaa bolli godaa sunttan hananabaa yootiis .
kawoy yo7aqeemi , a olanchchati , a oosanchchati ooriyooni yootidoogaa siyido wode , kawoy a woranawu koyiis . ooriyooni hegaa siyidi yayyidi , gibxxe biitti baqatiis .
gido shin , kawoy yo7aqeemi akiboora na7aa elnnaataananne hara asata gibxxe kiittiis .
eti ooriyoona gibxxeppe kessidi , kawuwaa yo7aqeemassi efiidosona . efin bisuwan i a worissidi , a ahaa dere makkaanan olissiis .
shin saafaana na7aa ahiqaami ermmaasa maaddido gishshawu , asay a woranawu aattidi immibeenna .
yoosiyaasa na7ay sedeqiyaasi , yihudan kawotaa doommido heeran , ha qaalay godaappe ermmaasassi yiis .
goday taayyo yootidoogee hagaa; &quot; neeyyo qambbaraanne gonniyo dafo wodoruwaara de7iya qinqqiriitiyaa medhdha; medhdhada ne morggiyan wotta .
wottada yihudaa kawuwaa sedeqiyaasakko yerusalaame kiitettida asatu bolli , eedooma kawuwaassi , moo7aaba kawuwaassi , amoona asatu kawuwaassi , xiiroosa kawuwaassinne sidoona kawuwaassi kiitta .
eti bantta godatuyyo hagaadan yaagidi yootana mala , eta azaza; ubbaappe wolqqaama goday , israa7eela xoossay hagaadan yaagees;
&quot; ta gita wolqqaaninne ta yeddido kushiyan ha sa7aa , sa7an de7iya asaa , mehiyaanne do7aa taani medhdhaas . a taani ta dosiyo urawu immays .
simmi ha77i taani biitta ubbaa ta ashkkaraassi , baabiloone kawuwaa naabukadanaxoorassi aattada immaas . qassi taani bazzo do7atikka ayyo haarettana mala oottaas .
a biittay haarettiyo wodee gakkanaashin , kawotettati ubbay ayyo , a na7aayyoonne a na7aa na7aayyo haarettana . hegaappe guyyiyan , daro kawotettatinne gita kawoti a haarana .
&quot; &quot; shin ay biittinne woykko ay kawotettinne ha baabiloone kawuwaa naabukadanaxoorassi azazettennan ixxikkonne a qambbaran gelennan ixxikko , taani goday he kawotettaa a kushiyan xayssana gakkanaashin , bisuwan , koshaaninne boshan qaxxayana .
hegaa gishshawu , inttena , baabiloone kawuwaassi haarettekketa yaagiya intte hananabaa yootiyaageeti , intteyyo kaayiyaageeti , intte aymuwaa birshshiyaageeti , intte shareechchotinne maliyaageeti yootiyoogaa siyoppite .
ayssi giikko , eti intteyyo wordduwaa yootoosona; hegaa inttena intte biittaappe haassoosona . taani inttena laaggada kessana; inttekka xayana .
shin ay kawotettinne baabiloone kawuwaa qambbaran gelidi , ayyo haarettikko , taani goday he kawotettaa a biittan ashshana; eti he biittaa goyananne yan de7ana &quot; yaagees yaaga &quot; yaagiis .
taani yihudaa kawuwaa sedeqiyaasassikka hagaa milatiya qaalaa yootaas; &quot; baabiloone kawuwaa qambbaran hokkada gela . gelada ayyoonne a asaayyo haaretta . yaatikko , neeni paxa de7ana .
goday baabiloone kawuwaassi haarettennan ixxiya kawotettaassi giidoogaadan bisuwan , koshaaninne boshan neeninne ne asay ayssi hayqqeetii ?
intte baabiloone kawuwaassi haarettekketa giya hananabaa yootiyaageetu qaalaa siyoppite . ayssi giikko , hegee eti intteyyo yootiyoogee worddo .
goday hagaadan yaagees; taani eta kiittabeykke; shin eti ta sunttan , &quot; hananabaa &quot; giidi wordduwaa yootoosona . hegaa gishshawu , taani inttena laaggada kessana; inttekka intteyyo hananabaa yootiyaageetikka xayana yaagees &quot; yaagaas .
hegaappe guyyiyan , taani qeesetussinne ha asaa ubbaassi hagaadan yaagada haasayaas; &quot; goday hagaadan yaagees; &quot; godaa beeta maqidasiyaa miishshay baabilooneppe ha77i mataara simmidi yaana &quot; yaagidi yootiya intte hananabaa yootiyaageetu qaalaa siyoppite . ayssi giikko , eti intteyyo yootiyoogee worddo .
eti giyoobaa siyoppite; baabiloone kawuwaassi haarettitenne paxa de7ite ! ha katamaynne ayssi qolettiichchida soho gidanee ?
eti hananabaa yootiyaageeta gidikkonne godaa qaalay etan de7ikko , godaa beeta maqidasiyan , yihudaa kawuwaa keettaaninne yerusalaamen attida keena miishshay baabiloone beennaadan tana , ubbaappe wolqqaama godaa woossona yaagees .
&quot; baabiloone kawoy naabukadanaxoori yo7aqeema na7aa , yihudaa kawuwaa yo7aakiinanne yihudaaninne yerusalaamen de7iya gita asaa ubbaa omooddidi efiido wode , ha kataman attida tuussatubaa ,
abba-sayniyaabaa , gaaretubaanne hara miishshatu ubbatubaa ubbaappe wolqqaama goday hagaadan yaagees .
ee , ubbaappe wolqqaama goday , israa7eela xoossay godaa beeta maqidasiyan , yihudaa kawuwaa keettaaninne yerusalaamen attida miishshatubaa hagaadan yaagees;
eti baabiloone biittawu miyettana; taani eta gishshawu yaana gallassay gakkanaassi , eti yan de7ana . he wode taani eta guyye zaarada eta sohuwan wottana . taani goday hagaa odaas yaagees &quot; yaagaas .
he laytti , yihudaa kawoy sedeqiyaasi kawotaa doommido heeran , oyddantto layttan , ichchashantto aginan gabaa7oonappe yiida azuura na7ay hananabaa yootiya hanaanee , godaa beeta maqidasiyan qeesetunne asatu ubbaa sinttan taayyo hagaadan yaagidi haasayiis;
&quot; ubbaappe wolqqaama goday , israa7eela xoossay hagaadan yaagees; taani baabiloone kawuwaa qambbaraa menttana .
baabiloone kawoy naabukadanaxoori hagaappe denttidi , baabiloone efiido , godaa beeta maqidasiyaa miishsha ubbaa taani naa77u layttaa giddon zaarada , ha sohuwaa ehaana .
qassi taani yo7aqeema na7aa yihudaa kawuwaa yo7aakiinakka , yihudaappe omoodettidi , baabiloone biida asaa ubbaa zaarada ha sohuwaa ehaana . ayssi giikko , taani baabiloone kawuwaa qambbaraa menttana . taani goday hagaa odaas yaagees &quot; yaagiis .
yaagin godaa beeta maqidasiyaa giddon eqqida qeesetunne asatu ubbatu sinttan hananabaa yootiya ermmaasi hananabaa yootiya hanaaniyaassi
hagaadan yaagiis; &quot; amin77i ! goday yaato ! godaa beeta maqidasiyaa miishshatanne omoodettidi biida asaa ubbaa baabilooneppe zaaridi , ha sohuwaa ehiidi , neeni odido qaalaa goday polo !
gidikkonne , ane taani neessikka ha asaa ubbaassikka yootiyoogaa siya .
beni neeppenne taappe kase de7ida hananabaa yootiyaageeti olay , iitabaynne boshay daro biittatu bollinne gita kawotettatu bolli hananaagaa yootidosona .
shin , sarobay hanana giidi yootiya hananabaa yootiyaagaabaa gidikko , he yootiyaagaa qaalay polettiyo wode , he wode tumuppe goday a kiittidoogee erettana &quot; yaagiis .
hegaappe guyyiyan , hananabaa yootiya hanaanee hananabaa yootiya ermmaasa morggiyaappe qambbaraa ekkidi menttiis .
menttidi hanaanee asaa ubbaa sinttan hagaadan yaagidi haasayiis; &quot; goday hagaadan yaagees; taani naa77u layttatu giddon baabiloone kawuwaa naabukadanaxoora qambbaraa kawotettatu ubbaa morggiyaappe denttada hagaadan menttana yaagees &quot; yaagiis . yaatin , hananabaa yootiya ermmaasi denddidi , ba biyoosaa biis .
hananabaa yootiya hanaanee hananabaa yootiya ermmaasa morggiyaappe qambbaraa menttidoogaappe guyyiyan , godaa qaalay hananabaa yootiya ermmaasassi yiis;
yiidi , &quot; ba; baada hanaaniyaassi yoota; goday hagaadan yaagees; &quot; neeni mitta qambbaraa menttadasa; shin taani a gishshaa birata qambbaraa medhdhana &quot; yaagees .
qassikka ubbaappe wolqqaama goday , israa7eela xoossay hagaadan yaagees; &quot; eti baabiloone kawuwaa naabukadanaxoorayyo haarettana mala , taani ha kawotettatu ubbaa morggiyan birata qambbaraa wottana; etikka ayyo haarettana . taani haray attin , bazzo do7atakka ayyo immaas &quot; yaagees yaaga &quot; yaagiis .
hegaappe guyyiyan , hananabaa yootiya ermmaasi hananabaa yootiya hanaaniyaa hagaadan yaagiis; &quot; hanaaniyaa , siya ! goday nena kiittibeenna; shin neeni ha asay worddoban ammanettana mala oottadasa .
hegaa gishshawu , goday hagaadan yaagees; taani nena ha sa7aa bollaappe diggana . neeni ha asay ta bollan makkalanaadan zorido gishshawu , neeni ha laytti hayqqana yaagees &quot; yaagiis .
he layttikka laappuntta aginan hananabaa yootiya hanaanee hayqqiis .
hananabaa yootiya ermmaasi omoodettidaageetu giddon de7iya attida cimatussi , qeesetussi , hananabaa yootiyaageetussinne naabukadanaxoori yerusalaameppe omooddidi , baabiloone efiido hara asatussi ubbaassi yerusalaameppe yeddido dabddaabbee hagaappe kaallidi xaafettidaagaa .
hagee hanidoogee , kawoy yo7aakiini , kawiyaa a aayyiyaa , a oosanchchati , yihudaanne yerusalaame halaqati , kushe oosuwaa hiillatinne birataa qoxxiyaageeti yerusalaameppe kiyi simmiina .
ermmaasi yihudaa kawoy sedeqiyaasi baabiloone kawuwaa naabukadanaxoorayyo kiittiyo saafaana na7aa el77aasanne hilqqiyaa na7aa gamaariyaa bollan he dabddaabbiyaa kiittiis . dabddaabbee hagaadan yaagiis;
&quot; ubbaappe wolqqaama goday , israa7eela xoossay , taani yerusalaameppe baabiloone omoodissada yeddido asawu ubbawu hagaadan yaagays;
keettata keexxidi , etan de7ite . kattaa zeridi , ayfiyaa miite .
maccaasaa ekkite; ekkidi maccaa attumaa yelite . intte naatussikka maccaasaa giigissidi immite; intte macca naatakka azinawu immite . etikka maccaa attumaa yelona . yan qoodaa corattite; guuxxoppite .
qassi taani inttena omooduwawu yeddido katamaassi saroy de7anaadan koyite . he katamaayyo godaa woossite . ayssi giikko , ayyo saroy de7ikko , intteyyookka saroy de7ana yaagays .
&quot; ee , ubbaappe wolqqaama goday , israa7eela xoossay hagaadan yaagees; intte giddon de7iya intte hananabaa yootiyaageetinne shareechchoti yootiyooban cimettoppite . eti aymottiyo aymokka siyoppite .
ayssi giikko , eti ta sunttan &quot; hananabaa &quot; giidi worddobaa yootoosona; taani eta kiittabeykke yaagees .
&quot; goday hagaadan yaagees; baabiloone layttay laappun tammay polettiyo wode , taani intte gishshawu yaana; yaada , &quot; taani inttena intte biitti zaarada ehaana &quot; giido lo77o qaalaa polana .
ayssi giikko , taani intteyyo halchchiyo halchchuwaa taani goday erays; hegeenne , intteyyo sintta wodiyaanne ufayssaa immana mala , saro halchchoppe attin , iita halchcho gidenna .
hegaappe guyyiyan , intte tana xeegana; taakko yaananne tana woossana; taanikka intteyyo siyana .
intte tana koyana; intte tana intte polo wozanaappe koyido wode demmana .
taani intteyyo beettana . taani inttena omooduwaappe zaarana . taani inttena laalido kawotettatu ubbaappenne soho ubbaappe shiishshana . shiishshada taani inttena omooduwawu yeddanaappe kase intte de7ido sohuwaa guyye zaarada ehaana . taani goday hagaa odaas yaagees .
&quot; intte , goday hananabaa yootiyaabaa nuuyyo baabiloonen denttiis yaagideta .
yaagido gishshawu , daawita kawotaa araatan uttiya kawuwaabaa , ha kataman de7iya asaa ubbaabaanne inttenaara omooduwan kiyibeenna intte dabbotubaa goday hagaadan yaagees .
ee , ubbaappe wolqqaama goday hagaadan yaagees; taani eta bolli bisuwaa , koshaanne boshaa ehaana . qassi taani eta maanawu giigenna wooqqida balasiyaa teeraa mala oottana .
taani eta bisuwan , koshaaninne boshan yedettana; yedettada taani eta sa7an de7iya kawotetta ubbaayyo bollay caaliyoobaa oottana . qassi taani eta kessada yeddido biitta ubban qanggetta , dagama , borenne cashsha oottana .
ayssi giikko , hananabaa yootiya ta ashkkaratu bolli taani etayyo zaara zaarada kiittido ta qaalaa eti siyennan ixxidosona . inttekka omoodetti biidaageeti siyennan ixxideta .
taani yerusalaameppe baabiloone omoodissada yeddido asatoo , intte ubbaykka ta qaalaa , godaa qaalaa siyite yaagees .
&quot; hananabaa giidi intteyyo godaa sunttan worddobaa yootiya qolaaya na7aa akaababaanne ma7iseeya na7aa xidiqiyaabaa ubbaappe wolqqaama goday , israa7eela xoossay hagaadan yaagees; taani eta baabiloone kawuwaa naabukadanaxoorayyo aattada immana . intte xeellishin , i eta worana .
hegaappe guyyiyan , yihudaappe omoodettidi , baabiloone biida asay issi uraa qangganawu koyikko , &quot; goday nena baabiloone kawoy taman xuuggido xidiqiyaadaaninne akaabadan ootto &quot; yaagana .
ayssi giikko , eti israa7eelan pala nagaraa oottidosona . eti bantta shoorotu maccaasaa laggettidosona; yaatidi taani eta azazabeenna worddobaa ta sunttan haasayoosona . hegaa eriyaagee tana; hegawu taani markka . taani goday hagaa odaas yaagees &quot; yaagiis .
goday nehelaamiyaa shamaa7iyaayyo ha kiitaa kiittana mala , ermmaasayyo odiis .
&quot; ubbaappe wolqqaama goday , israa7eela xoossay hagaadan yaagees; neeni ne sunttan dabddaabbiyaa yerusalaamen de7iya asaayyo ubbaayyo , ma7iseeya na7aa qeesiyaa xafaaniyaayyoonne hara qeesetu ubbaayyo yeddadasa . neeni xafaaniyaa hagaadan yaagadasa;
&quot; godaa beeta maqidasiyan halaqa gidana mala , nena goday yoodaahe gishshaa qeese oottidi sunttiis . hananabaa yootoos giya gooyiya asata , qaphiyaaninne toollan gelissanawu bessees .
nuuni baabiloonen de7ishin , ermmaasi xaafidi , nuuyyo hagaadan yaagidi kiittiis; yan intte gam77ana . keettata keexxidi , de7ite . kattaa zeridi , ayfiyaa miite yaagiis .
hegaa gishshawu , intte giddon hananabaa yootiya anatootappe yiida ermmaasa ayssi hegaadan oottabeykkii ? &quot; yaagadasa yaagees &quot; yaagidi kiittiis .
qeesiyaa xafaanee hananabaa yootiya ermmaasayyo ha dabddaabbiyaa nabbabiis .
nabbabin godaa qaalay ermmaasassi hagaadan giidi yiis;
&quot; kiitaa omooduwan de7iya asaayyo ubbaayyo hagaadan yaagada kiitta; nehelaamiyaa shamaa7iyaabaa goday hagaadan yaagees; &quot; taani kiittennan shamaa7ee intteyyo , hananabaa giidi yootido gishshawunne inttena wordduwaa ammanttido gishshawu ,
taani goday nehelaamiyaa shamaa7iyaanne a so asaa qaxxayana . ta bolli i makkalabaa haasayido gishshawu , ha asaa giddon ayyo issi urinne paxa attenna . qassi i ba huuphenkka taani ta asaassi oottana kehatettaa be7enna . taani goday hagaa odaas &quot; yaagees yaaga &quot; yaagiis .
godaappe ermmaasassi yiida qaalay hagaa .
goday israa7eela xoossay hagaadan yaagees; &quot; ermmaasaa , taani neeyyo odido qaalaa ubbaa xaatta maxaafan xaafa .
taani ta asaa israa7eelanne yihudaa omooduwaappe guyye zaarada ishalissiyo gallassati yaana; taani eta mayzza aawatussi immido biittawu eta zaarana; etikka laattana . taani goday hagaa odays &quot; yaagees .
goday israa7eela asaabaanne yihudaa asaabaa yootido qaalay hagaa .
goday hagaadan yaagees; &quot; taani asay yashshawu waassiyo waasuwaa siyaas; dagama waasoppe attin , hagee saro waaso gidenna .
ane lal77itenne wochchite ! attumaasi bannakkidi , na7a yelanawu danddayii ? yaatin , attumaasay ubbay maaretay oyqqido maccaasadan , ba kushiyan ba uluwaa oyqqidaashin taani be7iyoogee aybee ? asaa ubbaa som77oy ayssi tossu giidee ?
aayye7ana ! he gallassay hanttaara gallassa; hegaa mala gallassi mulekka baawa . he gallassay yaaqooba zaretussi meto wode gidana . gidikkonne eti hegaappe attana &quot; yaagees .
ubbaappe wolqqaama goday hagaadan yaagees; &quot; he gallassi taani eta morggiyaappe qambbaraa menttana; eti qashettido sanssalataakka duuttana . hagaappe sinttanawu allaga biittaa asay eta aylleyenna .
hegaa aggidi eti godaassi , bantta xoossaassi , oottana; taani etayyo denttiyo kawuwaa daawitassi eti haarettana .
&quot; hegaa gishshawu , ta ashkkaratoo , yaaqooba zaretoo , yayyoppite ! inttenoo , israa7eelatoo , dagammoppite ! intte haahosan de7ishin , taani inttena ashshana; intte zaretakka eti omoodettido biittaappe yedissana . yaaqooba zareti simmidi , aybakko bochchennan saro de7ana; eta ay asinne yashissenna . taani goday hagaa odays .
taani inttena ashshanawu inttenaara de7ays . taani goday hagaa odays . taani inttena laalido kawotettata ubbaa muleera xayssana; shin inttena muleera xayssikke . taani inttena likke pirddan qaxxayana; qixaatee baynnan inttena muleera coo yeddikke &quot; yaagees .
goday hagaadan yaagees; &quot; intte deshettay paxennaagaa; intte masunttaykka hanttaara .
intte yohuwan inttena maaddiyaabi baawa; intte masunttawukka xalee baawa; intteyyo paxoy baawa .
intte siiqoti ubbati inttena dogidosona; eti inttebaa wudokkona . taani inttena morkkedan shocaas; meqetti baynna asi qaxxayiyoogaadan qaxxayaas . ayssi giikko , intte mooroy dalggiis; intte nagaraykka dariis .
ha paxenna intte deshettawu aybissi waasseetii ? intte mooroy dalggido gishshawunne intte nagaray darido gishshawu , hagaa intte bolli taani oottays .
&quot; shin inttena biittaa kessi miida ubbati meetettana; intte morkketi ubbatikka omooduwawu baana . inttena bonqqidaageeti bonqqettana; inttebaa olan ekkidaageetubaakka olan ekkana .
taani intteyyo kehissana; intte masunttaakka pattana . ayssi giikko , eti inttena , hageeti olettidaageeta; xiyoone asaabaa wudiyaabi baawa yaagoosona . taani goday hagaa odays &quot; yaagees .
goday hagaadan yaagees; &quot; taani yaaqooba zaretu keettaa omoodettosaappe guyye zaarada , ishalissana; eti de7iyo sohuwawukka qarettana . yerusalaame katamaykka kase ba qolettidosan , kawo keettaykka kase ba sohuwan simmidi keexettana .
yan de7iya asay ubbay galataa mazamuriyaanne ufayssaa yettaa yexxana . taani eta qoodaa darissana; eta qooday naa77antto guuxxenna . taani eta bonchchettida dere oottana; eti guuxxokkona .
eta zerettay beni wode de7uwaadan de7ana; eta maabaraykka ta sinttan minni eqqana . eta un77ettiyaageeta ubbaakka taani qaxxayana .
eta halaqay eta asaappe issuwaa gidana; eta haariyaagee eta giddoppe kiyana . taani a ta mati ehaana; ehin i taakko shiiqana . taani shiishshennan de7ishin , xalidi taakko shiiqanawu danddayiyay oonee ? taani goday hagaa odays .
hegaa gishshawu , intte ta asa gidana; taanikka intte xoossaa gidana &quot; yaagees .
be7ite , godaa hanqqoy gotiyaadan hanees; ikka sirimettiiddi , iitatu huuphiyan yaana .
goday ba wozanaa halchchuwaa wurssidi polana gakkanaashin , a eexxiya hanqqoy guyye simmenna . hegaa guyyeppe yiya wodetun intte akeekana .
goday hagaadan yaagees; &quot; he wode taani israa7eela yaratussi ubbaassi xoossaa gidana; etikka ta asa gidana &quot; yaagees .
goday hagaadan yaagees; &quot; bisuwaappe palahida asay taappe aaro kehatettaa bazzuwan demmiis . israa7eela asay shemppi ekkanawu koyido wode ,
taani goday etawu haahosaappe hagaadan yaagaydda qonccaas; israa7eela asawu , taani inttena merinaa siiquwan siiqays; ta aggenna siiquwan taani inttena taakko shiishshaas .
geeshsha israa7eela asawu , taani inttena zaarettada keexxana; inttekka keexettana . zaarettidikka karaabiyaa oykkidi , ufayttiyaageetuura yexxananne durana .
intte zaarettidikka samaariyaa keratu bolli woyniyaa turata tokkana; tokkidaageeti a teeran ufayttana .
efireema gezziyan naagiyaageeti , &quot; haayite; godaakko , nu xoossaakko , pude xiyoone ane boos ! &quot; yaagidi xeesiyo wodee yaana yaagaas &quot; yaagees .
goday hagaadan yaagees; &quot; yaaqooba asaassi ufayssan yexxite; kawotettatu ubbaappe aadhdhiya israa7eelassi hombbocite . goday israa7eela asaappe attidaageeta ashshiis yaagidi galataa mazamuriyaa yexxite .
be7ite , taani eta huuphessa bagga biittaappe ehaana; sa7aa gaxaappekka taani eta shiishshana . qooqeti , wobbeti , abbe ixeta maccaasatinne maaretay oyqqido maccaasati etaara issippe yaana; keehi daro asay ba biittaa simmana .
taani eta zaarada ehiyo wode , eti ufayssaa daruwan yeekkiiddinne woossiiddi yaana . taani eta shaafaa lanqqiyaara , eta xubbenna sitta ogiyaara kaalettana . ayssi giikko , taani israa7eela asaassi aawa; efireemikka taassi bayra na7a .
&quot; inttenoo , kawotettatoo , godaa qaalaa siyite ! siyidi haahosan , abbaa doonan de7iya biittatun hagaadan yaagidi awaajjite; israa7eelata laalidaagee i eta shiishshana; qassi henttanchchay ba wudiyaa dorssaa heemmiyoogaadan , i eta heemmana yaagite .
ayssi giikko , goday yaaqooba zareta woziis; i eta etappe minniyaageetu kushiyaappe ashshiis .
eti yiidi xiyoone deriyan ufayssawu yexxana; eti goday immiyo kehatettan , kattan , woyne eessan , zaytiyan , dorssaa maratuuninne miizzaa maratun ufayttana . eti haattaa loytti ushshido ataakiltte soho mala gidana; eti naa77antto shullokkona .
he wode geela7oti ufayttidi durana; wodallatikka cimatikka ufayttana . taani eta yeehuwaa ufayssawu laammana; taani eta minttettana; eta azzanuwaa gishshaa taani eta ufayssana .
taani qeesetussi daro qumaa immana; ta asaykka ta kehatettan kaallana . taani goday hagaa odays &quot; yaagees .
goday hagaadan yaagees; &quot; yeehoynne zilaassay raama giyo kataman siyettiis; raaheela ba naatuyyo yeekkawusu; eti xayido gishshawu , agga gin , aggennan ixxaasu &quot; yaagees .
goday hagaadan yaagees; &quot; yeekkiyoogaa aggidi , intte ayfiyaa afuttaa quccite . ayssi giikko , intte oottido oosuwawu woytuwaa intte ekkana; morkkiyaa biittaappe intte naatikka simmana . taani goday hagaa odays .
intte naati bantta biitti simmanawu de7iyo gishshawu , intteyyo sinttanawu ufayssay de7ees . taani goday hagaa odays .
&quot; efireema zareti azzanidi , hagaadan yaagidi odiyoogaa tumuppe taani siyaas; neeni nuna xurqqayettibeenna mirgguwaadan wadhdhadasa; nuunikka keedida . neeni godaa nu xoossaa gidiyo gishshawu , ane nuna zaara; nuuni neekko simmana .
nuuni kase neeppe wora simmidi biida; shin ha77i paaxida . neeni nuna qaxxaya simmin yeellatidi , nu tiraa baqqida; nuuni nu yelagatettaa layttaa nagaraa gishshawu , kawuyyidanne yeellatida yaagidosona .
&quot; tumu israa7eeli taayyo al77o na7ee ? i taani siiqiyo na7ee ? ee ! taani darotoo a bolli iitabaa haasayikkokka , a hassayiyoogaa aggabeykke . hegaa gishshawu , ta wozanay a laamotees; taani assi keehi qarettays . taani goday hagaa odays .
&quot; ogiyan malaataa wottite; malaatiyo mittatakka essite . yaatidi intte biido ogiyaa akeekite . geeshsha israa7eela asawu , simmite; intte katamatukko simmite .
inttenoo , ammanoy baynna israa7eelatoo , awude gakkanaashin toylattuuteetii ? goday sa7aa bollan issi oorattabaa medhdhana; hegeenne , maccaasi attumaasaassi eqettidi , saro ashshiyoogaa mala oorattabaa &quot; yaagees .
ubbaappe wolqqaama goday , israa7eela xoossay , hagaadan yaagees; &quot; taani israa7eela asaa omooduwaappe zaarada ishalissiyo wode , yihudaa biittaaninne a katamatun eti naa77anttuwaa , nenoo xillotettay de7iyo sohuwawu , nenoo geeshsha deriyawu , goday nena anjjo yaagana .
yihudaanne yihudan de7iya katamatun ubban asay de7ana; goshshanchchatikka wudiyaara yuuyiya henttanchchatikka yan de7ana .
taani daafuranchchata gazddissana; qassi namisettidi gilqqidaageetakka kalissana &quot; yaagees .
hegan beegottada ta yuushuwaa xeellaas; ta xiskkoykka taayyo mal77o xiskko gidiis .
goday hagaadan yaagees; &quot; taani israa7eela biittaaninne yihudaa biittan asaanne mehiyaa kunttiyo wodee yaana .
eta xoqollanawu , qolanawu , aatta aatta yegganawu , xayssanawunne bashshaa ehaanawu wudada naagidoogaa keenaa , eta zaarada gimbbanawunne tokkanawu wudada naagana . taani goday hagaa odays .
&quot; he wode asay , aawati caala woyniyaa teeraa min , naatu achchay zil77iis yaagidi haasayiyoogaa aggana .
shin asay issoy issoy ba nagaran nagaran hayqqana; caala woyniyaa teeraa miya asa ubbawu a achchay achchay zil77ana &quot; yaagees .
goday hagaadan yaagees; &quot; taani israa7eela asaaranne yihudaa asaara ooratta maachchaa maacettiyo gallassati yaana .
he maachchay taani eta gibxxeppe kessanawu eta kushiyaa oyqqido wode , eta mayzza aawatuura maacettido maachchaa mala gidenna; taani etayyo azina mala gida uttinkka eti ta maachchaa kanttidosona . taani goday hagaa odays .
shin taani goday he gallassatuppe guyyiyan israa7eela asaara maacettana maachchay hagaa: taani ta higgiyaa eta giddon wottana; qassi eta wozanankka xaafana . taani eta xoossaa gidana; qassi etikka ta asa gidana .
asi ba shooruwaa woykko ba ishaa , godaa era yaagidi tamaarissiyoogaa aggana; ayssi giikko , guuttaappe doommidi , gitaa gakkanaashin , eti ubbay tana erana . taani eta naaquwaa atto gaana; eta nagaraakka naa77antto hassayikke . taani goday hagaa odays &quot; yaagees .
goday , awaa gallassan poo7issidaagee , aginaynne xoolintteti qamman poo7anaadan higgiyaa wottidaagee , abbaakka qaattidi , beetay guummanaadan oottiyaagee , ubbaappe wolqqaama godaa geetettiyaagee , hagaadan yaagees;
&quot; ha eqqidi de7iya mereta higgee ta sinttappe kichchikko , he wode israa7eela zerettati ta sinttan merinawu kawotetta gididi de7iyoogee attana . taani goday hagaa odays &quot; yaagees .
goday hagaadan yaagees; &quot; bolla saloti likettanawu , woykko garssa sa7aa baasoykka erettanawu danddayikko , he wode taani israa7eela zerettata ubbaa , eti oottido mooruwaa ubbaa gishshawu , ta sinttappe diggana . taani goday hagaa odays &quot; yaagees .
goday hagaadan yaagees; &quot; hanaani7eela adussa gimbbiyaappe doommidi , zooziyaa penggiyaa gakkanaashin , yerusalaame katamay taayyo , godaayyo , katama gididi , simmidi keexettiyo gallassati yaana .
he katamaa zawaykka arggo baggaappe kaallidi biidi , gaareeba keraanne go77a yuushuwaa gakkanaassi aakkana .
ahaa moogiyoonne bidinttaa oliyo zanggaaraynne qediroona zanggaaraappe qommoora arshsho baggaara biidi , paraa penggiyaa zooziyaa gakkanaashin de7iya gade ubbay godaassi dummatidi , geeshsha gidana . hagaappe sinttanawu katamay merinawu shodettennanne qolettenna &quot; yaagees .
yihudaa kawoy sedeqiyaasi kawotido tammantta layttan , baabiloone kawoy naabukadanaxoori kawotido tammanne hosppuntta layttan godaappe ermmaasayyo qaalay yiis .
he wode baabiloone kawuwaa olanchchati yerusalaame dooddidosona; hananabaa yootiya ermmaasi yihudaa kawuwaa keettan de7iya , naagiyaageetu dabaaban gorddetti uttiis .
yihudaa kawoy sedeqiyaasi a hegan qachchidi , hagaadan yaagiis; &quot; neeni ayssi hagaadan yaagada hananabaa yootay ? goday hagaadan yaagees; &quot; be7a , taani ha katamaa baabiloone kawuwaa kushiyan aattada immana hanays; immin i omooddana .
yihudaa kawoy sedeqiyaasi baabiloonetu kushiyaappe kessi ekkenna; i tumaappe baabiloone kawuwaa kushiyan gelana . i a sinttan eqqidi , aara haasayana; i a ba ayfiyan be7ana .
hegaappe guyyiyan , naabukadanaxoori sedeqiyaasa baabiloone efaana; efin taani a bolli pirddana gakkanaashin , i yan de7ana . taani goday hagaa odays . neeni baabiloonetuura olettiyaabaa gidikko , hegee nena kessenna &quot; yaagees yaagadasa &quot; yaagiis .
yaagin ermmaasi , &quot; godaa qaalay he wode taakko hagaadan yaagiiddi yiis;
ne aawaa ishaa shaaluuma na7ay , hanaami7eeli neekko yiidi , &quot; anatoota kataman de7iya ta gadiyaa shamma; ayssi giikko , shammanawu dabbotay gattiyoy nena &quot; yaagana yaagiis .
&quot; goday giidoogaadan , ta aawaa ishaa na7ay hanaami7eeli taakko naagiyaageetu dabaabaa yiidi , biniyaama biittan anatootan de7iya ta gadiyaa shamma; gadiyaa shammanawunne buzottanawu gattiyoy nena yaagiis . yaagin taani hegan godaa qaala gidiyoogaa eraas .
yaatada anatoota kataman de7iya gadiyaa ta aawaa ishaa na7aa hanaami7eelappe shammaas; shammada i ekkiyo waagaa ayyo meezaanan kilaas; kilin tammanne laappun xaqara bira gidiis .
shamaa paramaa markkati de7iyoosan paramada , maatafaa an wottaas; miishshaakka meezaanan kilada immaas .
&quot; hegaappe guyyiyan , taani attamettida shamaa paramaanne attamettibeenna shamaa paramaa ekkaas .
ekkada ta aawaa ishaa na7ay hanaami7eeli , shamaa paramaa paramida markkatinne naagiyaageetu dabaaban uttida ayhudati ubbay xeellishin , he shamaa paramaa mahiseeya na7aa na7aa , neeriyaa na7aa baarukassi immaas .
immada eta sinttan taani baaruka hagaadan yaagada azazaas;
ubbaappe wolqqaama goday , israa7eela xoossay , hagaadan yaagees; &quot; daro wodiyaa gam77ana mala , ha attamettida paramaanne attamettibeenna paramaa ekka efaada , urqqaappe merettida otuwan wotta &quot; yaagees .
ayssi giikko , ubbaappe wolqqaama goday , israa7eela xoossay , hagaadan yaagees; &quot; ha biittan asay zaaridikka keettaa , gadiyaanne woyniyaa turaa tokkiyo sohuwaa shammana &quot; yaagees yaagaas &quot; yaagiis .
taani neeriyaa na7aa baarukayyo shamaa paramaa woraqataa immidoogaappe guyyiyan , godaa hagaadan yaagada woossaas;
&quot; abeet ubbaa haariya godawu , neeni salotanne sa7aa ne gita wolqqaaninne ne yeddido kushiyan medhdhadasa ! neessi danddayettennabi mulekka baawa .
neeni sha7atuyyo aggenna siiquwaa bessaasa; shin aawatu mooruwaa eta naatu bolli zaaraasa . abeet gitanne wolqqaama xoossawu , ne sunttay ubbaappe wolqqaama godaa geetettees .
ne zoree gita; ne oottiyo oosoykka wolqqaama . asaa ogiyaa ubbaa neeni be7aasa; asawu ubbawukka a ogiyaadaaninne a oosuwaadan zaaraasa .
&quot; neeni gibxxen malaataanne oorattabaa oottadasa; hachchi gakkanaassikka ha ooratta oosota israa7eela asaa giddooninne hara kawotettatu ubbaa giddon oottiyoogaa aggabaakka . hegaappe denddidaagan ne sunttay ubbasan erettiis .
neeni ne asaa israa7eela gibxxeppe malaataaninne oorattaban , ne mino qesiyaaninne ne yeddido kushiyan , qassi gita dagaman kessadasa .
eta mayzza aawatuyyo neeni immanawu caaqqido biittaa , maattaynne eessay goggiyo ha biittaa etayyo immadasa;
immin eti ha biittaa gelidi laattidosona . shin eti neeyyo azazettibookkona; ne higgiyaakka kaallibookkona; eti oottanaadan neeni azazidoba ubbaakka oottibookkona . hegaa gishshawu , neeni eta bolli ha bashsha ubbaa ehaadasa .
&quot; be7a , baabilooneti katamaa oyqqanawu gimbbiyaa yuushuwan biittaa dooridi dooddidosona; olaappe , koshaappenne boshaappe denddidaagan , katamay etaara olettiya baabiloonetu kushiyan aadhdhidi imettiis . neeni ha77i be7iyoogaadan , ne giidobay ubbay polettiis .
abeet ubbaa haariya godawu , katamay baabiloonetuyyo imettanawu hanishinkka , neeni tana , markkata xeesada , miishshan ha gadiyaa shamma yaagadasa &quot; yaagada woossaas .
hegaappe guyyiyan , godaa qaalay ermmaasayyo hagaadan yaagiiddi yiis;
&quot; taani godaa , asaa ubbaa xoossaa . taassi danddayettennabi de7ii ? &quot; yaagiis .
hegaa gishshawu , goday hagaadan yaagees; &quot; taani ha katamaa baabiloonetuyyoonne baabiloone kawuwaa naabukadanaxoorayyo aattada immana; immin eti a oyqqana .
ha katamaa bolli woraajjiya baabilooneti yiidi , katamaa taman xuuggana; keettaa bollan dembbayidi oottidosan ba7aalayyo ixaanaa cuwayidinne hara xoossatuyyo ushshaa yarshshuwaa gussidi , tana hanqqetissida asati de7ido keettatakka xuuggana .
&quot; israa7eela asaynne yihudaa asay bantta yelagatettaappe doommidi , ta sinttan iitabaa oottidosonappe attin , harabaa oottibookkona; eti bantta kushiyan oottido oosuwan tana hanqqetissidosona .
keexettido wodiyaappe hachchi gakkanaashin , ha katamaa asati tana hanqqetissidosonanne yiilloyidosona; hegaa gishshawu , taani ha katamaa ta sinttappe xayssana .
israa7eela asaynne yihudaa asay , eta kawotinne halaqati , eta qeesetinne hananabaa yootiyaageeti oottido iita ooso ubban tana hanqqetissidosona .
eti bantta som77uwaa aggidi , bantta zokkuwaa taayyo zaaridosona . taani eta zaara zaarada tamaarissikkokka , eti siyibookkonanne seeraakka ekkibookkona .
eti sheneyiya bantta eeqata ta sunttan xeesettida beeta maqidasiyaa giddon essidi tunissidosona .
eti bantta attuma naatanne macca naata molooka eeqaayyo yarshshanawu hinnooma zanggaaran ba7aalayyo yarshshiyo xoqqa sohota giigissidosona . eti hegaa oottana mala , taani eta azazabeykke; yihudaa asaa eti nagaraa ootissanawu hegaa mala sheneyiyaabaa oottanaagee ta wozanan mulekka aadhdhibeenna &quot; yaagiis .
intte yerusalaame asay , &quot; ha katamay olan , koshaaninne boshan baabiloone kawuwaa kushiyan aadhdhidi imettana &quot; yaagido ha katamaabaa goday israa7eela xoossay hagaadan yaagees;
&quot; be7ite , taani ta suulo hanqquwaaninne ta gita yiilluwan eta laalido biitta ubbaappe shiishshana; shiishshada ha sohuwaa zaarada ehaada , eti sarotettan de7anaadan oottana .
eti ta asa gidana; taanikka eta xoossaa gidana .
eti taayyo merinawu yayyana mala , taani etayyo issi wozanaanne issi ogiyaa immana; hegee etayyoonne etappe guyyiyan , eta naatuyyo lo77o gidana .
taani etaara merinawu maachchaa maacettana . he maachchan taani etayyo lo77obaa oottiyoogaa aggikke; eti taappe wora simmenna mala , taani eti taayyo yayyanaadan oottana .
taani etayyo lo77obaa oottiyoogan ufayttana; qassi taani ta kumetta wozanaappenne ta kumetta shemppuwaappe ha biittan eta tumaappe tokkana &quot; yaagees .
qassikka goday hagaadan yaagees; &quot; taani ha asaa bolli ha iita bashshaa ubbaa ehiidoogaadan , hegaadankka taani etayyo immana giido lo77obaa ubbaa immana .
intte , ha biittay asaykka meheekka de7enna , baysa biitta gidana; i baabiloonetussi imettiichchiis yaagido biittan asay zaarettidi , gadiyaa shammana .
asay gadiyaa miishshan shammana; markkaa sinttan paramaa paramidi , maatafaa wottana . hagee ubbay biniyaama biittan , yerusalaame yuushuwan de7iya heeratun , yihudaa katamatun , gezziyan de7iya katamatun , bargguwan de7iya katamatuuninne neegeeba bazzuwan de7iya katamatu ubban hanana . ayssi giikko , taani eta zaarada ishalissana . taani goday hagaa odays &quot; yaagees .
ermmaasi biron naagiyaageetu dabaaban de7ishin , godaa qaalay naa77anttuwaakka yiis .
sa7aa medhdhida goday , giigissidi a sohuwan wottida goday , a sunttaykka godaa geetettiyoogee tana hagaadan yaagees;
&quot; neeni tana xeesa; taani neeyyo koyana; neeni erenna gitabaanne wolqqaamabaa taani neeyyo yootana .
baabiloonetu biittaa doorettaa , doodettaanne bisuwaa teqqana mala , dirssaa gimbbiyaa minttanawu qolido ha katamaa keettatubaanne yihudaa kawotu keettatubaa taani goday , israa7eela xoossay odays .
inttenaara olettanawunne taani ta hanqquwaaninne yiilluwan shocana asatu ahaa he sohotun kunttanawu baabilooneti geloosona . ayssi giikko , eta iitatettaa ubbaa gishshawu , taani ha katamaappe ta som77uwaa genttaas .
&quot; gidikkonne , taani ha katamaanne an de7iya asaa zaarada pattana; eta payyatettaakka zaarana; keehi daro saruwaanne woppa de7uwaa taani etayyo immana .
taani yihudaa asaanne israa7eela asaa omooduwaappe zaarada ishalissana; eti kase de7idoogaadan oottada taani eta gimbbana .
eti tana naaqqido nagara ubbaappe taani eta geeshshana; geeshshada eti tana naaqqido naaquwaanne makkalido makkala ubbaa atto yaagana .
hegaappe guyyiyan , yerusalaame katamay taayyo ufayssaa , bonchchuwaanne galataa sa7an de7iya kawotettatu ubbaa sinttan ehaana . taani yerusalaame asaassi oottiyo lo77obaanne he katamaassi ehiyo duretettaanne sarotettaa siyidi , kawotettati ubbay yashshan kokkorana &quot; yaagees .
goday hagaadan yaagees; &quot; intte , asaynne mehee baynna bazzo giido ha sohotun , asaynne mehee baynna yihudaa katamatuuninne yerusalaame ogetun ,
ufayssaanne ililssaa cenggurssay , bullachchiyaagaanne bullashettiyaari cenggurssaynne godaa beeta maqidasiyaa galataa yarshshuwaa ehiiddi , hagaadan yaagidi yexxiya asaa cenggurssay siyettana; ubbaappe wolqqaama godaa galatite; ayssi giikko , i keha . aggenna a siiqoy merinaagaa yaagoosona . ayssi giikko , taani eta omooduwaappe zaarada eta biitti ehaana; eti kase de7idoogaadan oottada , taani ishalissada wottana &quot; yaagees .
ubbaappe wolqqaama goday hagaadan yaagees; &quot; ha asaynne mehee baynna baysa biittaaninne an de7iya katamatun henttanchchati bantta dorssaa wudiyaa allaxxissiyo gadee de7ana .
gezziyan de7iya katamatun , bargguwan de7iya katamatun , neegeeba bazzuwan de7iya katamatun , biniyaama biittan , yerusalaame yuushuwan de7iya heeratuuninne yihudaa katamatun henttanchchati bantta dorssaa zaarettidi qoodana . taani goday hagaa odays &quot; yaagees .
goday hagaadan yaagees; &quot; taani israa7eela asaayyoonne yihudaa asaayyo oottana giido lo77o qaalaa poliyo gallassati yaana;
he gallassatuuninne he wodetun taani daawita zariyaappe issi xillo aacaa denttana; i he biittan suure pirddaanne xillotettaa oottana .
he wode yihudaa asay attana; yerusalaame asaykka woppu giidi de7ana; ha katamaykka godaa , nu xillotettaa yaagetti xeesettana .
daawita zerettaappe israa7eela kawotaa araatan uttiya asi mulekka xayenna .
hegaadankka , xuuggiyo yarshshuwaa , kattaa yarshshuwawunne hara yarshshuwaa ubbatoo yarshshanawu leewa zariyaappe qeese gidiya asi merinawukka ta sinttan xayenna . taani goday hagaa odays &quot; yaagees .
godaa qaalay ermmaasakko yiis .
goday hagaadan yaagees; &quot; taani gallassaaranne qammaara maachchaa maacettaas; he maachchan eti banttawu keerettida wodiyan simerettoosona . he gallassaanne qammaa maachchaa intte laammanawu danddayikko ,
taani a zariyaappe kawotaa araatan uttana asi mulekka xayennaadan , ta ashkkaraa daawitaara maacettido maachchaa laammana; qassi ubbatoo taayyo oottiya , leewa zare gidiya qeesetuura maacettido maachchaakka laammana .
taani ta ashkkaraa daawita zerettatanne ta sinttan oottiya leewa zare qeeseta qoodanawu danddayettenna saluwaa xoolinttetudaaninne makkin wurenna abbaa shafiyaadan corayana &quot; yaagees .
godaa qaalay qassikka ermmaasakko hagaadan yaagiiddi yiis;
&quot; ha asay , goday ba doorido naa77u kawotettata , israa7eelanne yihudaa aggi bayiis yaagidi haasayiyoogaa neeni akeekabeykkii ? eti ta asaa karidi , bana danddayida kawotetta kiyokkona giidi qoppoosona .
taani goday gallassaaranne qammaara maacettido maachchaanne saluwaanne sa7aa higgiyaa minttabeennabaa gidiyaakko ,
taani yaaqooba zerettatanne ta ashkkaraa daawita zerettata agga bayana; yaatabeennabaa gidiyaakko , abrahaama , yisaaqanne yaaqooba zaretu bolli kawoyanawu daawita zerettaa doorennan aggana . taani ta asaa maarana; taani eta zaarada ishalissana &quot; yaagiis .
baabiloone kawoy naabukadanaxoori , a olanchchati ubbaynne i haariyo kawotettatun de7iya asay ubbay , yerusalaamenne yerusalaame yuushuwan de7iya katamata ubbaa oliyo wode , ha qaalay godaappe ermmaasayyo yiis;
goday israa7eela xoossay hagaadan yaagiis; &quot; ba; baada yihudaa kawuwaa sedeqiyaasa hagaadan yaaga; goday hagaadan yaagees; &quot; be7a , taani ha katamaa baabiloone kawuwaa kushiyan aattada immana; immin i ha katamaa taman xuuggana .
neeni a kushiyaappe kessa ekkakka; neeni omoodettananne ayyo aadhdha imettana . neeni ne ayfiyan baabiloone kawuwaa be7ana; ikka nenaara haasayana . hegaappe guyyiyan , neeni baabiloone biitti baana &quot; yaagees .
&quot; gidikkonne , yihudaa kawuwawu sedeqiyaasaa , goday giyoobaa siya ! nebaa goday hagaadan yaagees; &quot; neeni olan hayqqakka;
neeni saro hayquwaa hayqqana . neeppe kase de7ida kawotu bonchchuwaassi , ne mayzza aawatussi ixaanaa cuwayidoogaadan , asay ne bonchchuwaassikka ixaanaa cuwayana . yaatidi , aayyee nu kawuwawu ! yaagidi neeyyo yeekkana . taani goday hagaa odays &quot; yaagees yaagada yoota &quot; yaagiis .
hegaappe guyyiyan , hananabaa yootiya ermmaasi ha hiraagaa ubbaa yihudaa kawuwaa sedeqiyaasayyo yerusalaamen yootiis .
he wode baabiloone kawuwaa olanchchati yerusalaame katamaanne yihudan attida katamata olidosona . laakishanne azeeqa geetettiya katamatu xalaalay yihudan attida gimbbettida katamata .
kawoy sedeqiyaasi aylleta aylletettaappe kessiyo awaajjuwaa awaajjanawu yerusalaamen de7iya asaa ubbaara maachchaa maacettidoogaappe guyyiyan , ermmaasassi godaappe qaalay yiis . he awaajjoy ,
&quot; asay ubbay ba ibraawe attumaasatanne maccaasata aylletettaappe kesso; ooninne ayhuda asa gidida ba ishaa aylle oottoppo &quot; yaagees .
hegaa gishshawu , asay ubbaynne halaqati ubbay maacettido maachchaadan , bantta attumanne macca aylleta aylletettaappe kessanawunne naa77antto zaaridi aylleyennan agganawu maayidosona; maayidoogaadankka eta aylletettaappe kessidosona .
shin bantta qofaa laammidi , aylletettaappe kessido bantta attumanne macca aylleta zaaridi aylleyidosona .
hegaappe guyyiyan , godaa qaalay ermmaasakko yiis .
goday israa7eela xoossay hagaadan yaagees; &quot; taani intte mayzza aawata gibxxeppe , aylletettaa biittaappe kessido wode , etaara maachchaa maacetta uttaas .
he maachchaa maaran , ibraawe ayllee de7iyo asay ubbay , aylleta usuppun layttaa ootissi simmidi , laappuntta laytti aylletettaappe kessi yeddite yaagada azazaas . shin intte mayzza aawati taani odiyoogaa siyennan ixxidosonanne taayyo azazettibookkona .
inttekka mata wodiyaappe kase intte nagaraa aggidi , aylleta aylletettaappe kessanawu awaajjideta; awaajjidi ta sinttan likkebaa oottideta . qassi hegaa oottanawu ta sinttan , ta sunttay xeesettiyo ta beeta maqidasiyan maachchaa maacettideta .
shin ha77ikka intte intte qofaa laammidi , ta sunttaa tunissideta . waatidi giikko , eti koyidoogaadan , aylletettaappe kessido intte attumanne macca aylleta zaaridi aylleyideta .
&quot; hegaa gishshawu , taani goday odiyoogee hagaa: intte taayyo azazettennan ixxidi , intte ishaa woykko intte shooruwaa aylletettaappe kessiyo awaajjuwaa awaajjibeekketa . be7ite , intte bolli olay boshaynne koshay kiyana mala , taani awaajjays . taani inttena sa7aa bolli de7iya kawotettatussi dagama oottana .
ta maachchaa kanttida asaa , ta sinttan maacettido maachchaa qaalata naagennan ixxida asaa , eti maachchawu shukkidi , baggaa baggaa kessi maaran wottidi , naa77u baggaappe gidduwaara kanttido , he maraadan taani eta oottana .
he asatikka yihudaa halaqata , yerusalaame halaqata , biittaa haariyaageeta , qeesetanne maaran wottido maraa ashuwaa giddoora kanttida asaa ubbaa .
taani eta eta morkketu kushiyaaninne eta woranawu koyiya asatu kushiyan aattada immana; immin eta ahay saluwaa kafotuyyoonne sa7aa do7atuyyo quma gidana .
&quot; taani yihudaa kawuwaa sedeqiyaasanne a halaqatakka eta morkketu kushiyan , eta woranawu koyiyaageetu kushiyaaninne inttena oliyoogaa aggida baabiloone kawuwaa olanchchatu kushiyan aattada immana .
taani goday baabiloone olanchchata azazana; azazin eti ha katamaa simmana . simmidi eti ha katamaa olana , omooddananne taman xuuggana . yihudan de7iya katamatakka asi de7enna baysa soho oottana &quot; yaagees .
yoosiyaasa na7aa yihudaa kawuwaa yo7aqeema layttan , ermmaasassi godaappe qaalay hagaadan yaagiiddi yiis;
&quot; rekaaba yara gidiya asaakko baada , etaara haasaya . haasayada beeta maqidasiyaa kifiletuppe issuwaa giddo gelissada woyne eessaa etawu imma &quot; yaagiis .
yaagin baada , habaadiiniyaa na7aa na7aa , ermmaasa na7aa ya7azaaniyaa , a ishanttanne a attuma naata ubbaa , hegaa giyoogee rekaaba yaraa muliyaa ekkada ,
beeta maqidasiyaa ehaas . ehaada yigidaaliyaa na7aa , hananabaa yootiya hanaana erissiyo ashkkaratu kifiliyaa eta gelissaas . he kifilee penggiyaa naagiya shaaluuma na7aa ma7iseeya kifiliyaappe bolla baggaara , halaqatu kifiliyaa matan de7ees .
hegaappe guyyiyan , taani rekaaba yaratu sinttan woyniyaa eessay kumido xuggatanne xuu7ata wottada , &quot; woyniyaa eessaa uyite &quot; yaagaas .
shin eti zaaridi , &quot; nuuni woyniyaa eessaa uyokko; ayssi giikko , nu mayzza aawaa rekaaba na7ay yonadaabi nuna , inttekka intte naatikka woyniyaa eessaa merinawu uyoppite .
qassi keettaa keexxoppite; zerettaa zeroppite; woyne turaakka tokkoppite . hegaa aggidi , dunkkaane giddon de7ite . yaanikko intte adussa layttaa ha biittan de7ana yaagiis .
nu mayzza aawaa rekaaba na7ay yonadaabi nuna azazido ubbawu nuuni azazettida . nuuni , woykko nu maccaasati , woykko nu attuma naati , woykko nu macca naati nu de7o laytta ubban woyne eessaa uyibookko;
de7iyo keettaakka keexxibookko; woyniyaa turaa sohoy , woykko goshshay , woykko zerettaykka nuussi baawa .
nuuni dunkkaane giddon de7ida; nu mayzza aaway yonadaabi azazido ubbawukka azazettida .
shin baabiloone kawoy naabukadanaxoori nu biittaa bolli woraajjido wode , baabiloonetunne sooretu olanchchatuppe attanawu , haa yerusalaame ane boos yaagida . ha77i nuuni yerusalaamen de7iyoogee hegaassa &quot; yaagidosona .
hegaappe guyyiyan , godaa qaalay ermmaasayyo yiis .
ubbaappe wolqqaama goday , israa7eela xoossay hagaadan yaagees; &quot; ba; baada yihudaa asaanne yerusalaame asaa hagaadan yaaga; ta qaalaa siyiyoogaanne taani tamaarissidoogawu azazettiyoogaa ayssi ixxidetii ? taani goday hagaa odays .
rekaaba na7ay yonadaabi ba attuma naata woyniyaa eessaa uyennaadan azazido azazuwaa eti naagidosona; eti bantta mayzza aawaa azazuwawu azazettido gishshawu , hachchi gakkanaassi woyniyaa eessaa uyokkona . taani intteyyo zaara zaarada odays; shin intte taani yootiyoogaa siyibeekketa .
qassi taani zaara zaarada hananabaa yootiya ta ashkkarata ubbaa inttekko yeddaas; yeddin eti , &quot; intte ubbaykka intte iita ogiyaappe ha77i simmite; intte oosuwaakka loyttite; hara xoossatussi goynnoppitenne oottoppite . yaatikko , taani goday intteyyoonne intte mayzza aawatuyyo immido biittan intte de7ana &quot; yaagidosona . shin intte taani odiyoogaa siyanawu intte hayttaa taakko yeggekketa .
rekaaba na7aa yonadaaba zerettati eta mayzza aaway eta azazido azazuwaa polidosona; shin ha asay taayyo azazettibeenna yaaga &quot; yaagees .
hegaa gishshawu , goday , ubbaappe wolqqaama xoossay , israa7eela xoossay hagaadan yaagees; &quot; siyite , taani yihudaa asaa bollinne yerusalaamen de7iyaageetu bolli ehaana giido iitabaa ehaana . ayssi giikko , taani etassi odaas; odin eti siyennan ixxidosona . taani eta xeesaas; xeesin eti koyennan ixxidosona &quot; yaagees .
hegaappe guyyiyan , ermmaasi rekaaba yarata hagaadan yaagiis; &quot; ubbaappe wolqqaama goday , israa7eela xoossay inttena hagaadan yaagees; intte intte mayzza aawaa yonadaabayyo azazettido gishshawu , a wogaa kaallido gishshawunne i azazidobaa ubbaakka polido gishshawu ,
rekaaba na7ay yonadaabi taayyo godaayyo oottiya attuma asa awudenne xayenna yaagees &quot; yaagiis .
yoosiyaasa na7ay yihudaa kawoy yo7aqeemi kawotido oyddantto layttan , goday ermmaasa hagaadan yaagiis;
&quot; issi xaatta maxaafaa ekkada , taani yoosiyaasa wodiyan koyro neeyyo odido gallassaappe doommada , hachchi gakkanaassi israa7eela bolli , yihudaa bollinne hara kawotettatu ubbaa bolli haasayido qaalaa ubbaa xaafa .
taani yihudaa asaa bolli ehaana gaada halchchido boshaa ubbaa siyidi , ooni erii , eti bantta iita oosuwaappe simmanaakkonne . simmikko taani eta naaquwaanne eta nagaraa atto gaana &quot; yaagiis .
hegaa gishshawu , ermmaasi neeriyaa na7aa baaruka xeesiis; xeesidi goday ayyo yootidobaa ubbaa baarukayyo yootin , i xaatta maxaafan xaafiis .
hegaappe guyyiyan , ermmaasi baaruka , &quot; taani qasho keettan de7iyo gishshawu , godaa beeta maqidasiyaa gelanawu danddayikke .
hegaa gishshawu , neeni asay xoomiyo gallassi godaa beeta maqidasiyaa baada , taani yootin , neeni xaatta maxaafan xaafido godaa qaalaa etawu nabbaba; bantta katamatuppe yiida yihudaa asawu ubbawukka nabbaba .
ha asaa bolli goday awaajjido hanqqoynne yiilloy hanttaara gidiyo gishshawu , ooni erii , eti bantta iita oosuwaappe simmidi , godaa woossanaakkonne &quot; yaagiis .
yaagin neeriyaa na7ay baaruki hananabaa yootiya ermmaasi azazidoogaadan , godaa beeta maqidasiyan godaa qaalaa ubbaa nabbabiis .
yoosiyaasa na7ay yihudaa kawoy yo7aqeemi kawotido ichchashantto layttan , uddufuntta aginan , yerusalaamen de7iya asawunne yihudaa katamatuppe yiida asawu ubbawu godaa sinttan xoomanaadan awaajjidosona .
baaruki godaa beeta maqidasiyan , qommo bagga dabaaban , ooratta penggiyaa giyoosan de7iya , saafaana na7aa , xaafiyaa gamaariyaa kifiliyan eqqidi , ermmaasa qaalay xaafettido xaatta maxaafaa asawu ubbawu nabbabiis .
saafaana na7aa na7ay , gamaariyaa na7ay mikaayi maxaafaappe godaa qaalaa baaruki nabbabishin siyido wode ,
kawo keettan xaafee uttiyo kifiliyaa biis . i biyo wode , xaafee elishamaa7i , shamaa7iyaa na7ay dalaayi , akiboora na7ay elnnaataani , saafaana na7ay gamaaree , hanaaniyaa na7ay xidiqeenne hara halaqati hegan uttidosona .
baaruki asaayyo maxaafaappe nabbabishin siyido qaalaa ubbaa mikaayi etayyo yootiis .
yootin halaqati nataaniyaa na7aa yihuuda baarukakko kiittidi , &quot; asaayyo neeni nabbabido maxaafaa ekkada haa ya &quot; yaagidosona . nataanee sheleemiyaa na7aa; sheleemee kuusha na7aa . yaagin baaruki maxaafaa ekkidi , etakko yiis .
etikka a , &quot; ane uttada , nuuyyo maxaafaa nabbaba &quot; yaagidosona . yaagin baaruki maxaafaa nabbabiis .
i nabbabido qaalaa ubbaa siyidosona; siyidi ubbaykka yayyidi , issoy issuwaa xeellidi , baaruka , &quot; ha qaalaa ubbaa nuuni kawuwaassi odanawu koshshees &quot; yaagidosona .
qassikka zaaridi , &quot; neeni ha qaalaa ubbaa waatada xaafidaakko nuuyyo yoota . hagaa neeyyo ermmaasi ba doonaappe yootin xaafadii ? &quot; yaagidosona .
yaagin baaruki , &quot; ee , ha qaalaa ubbaa ermmaasi ba doonaappe taayyo yootiis; yootin taani qalamiyan ha xaatta maxaafan xaafaas &quot; yaagiis .
yaagin eti baaruka , &quot; neeninne ermmaasi biidi qosettite; intte de7iyo sohuwaakka ooninne eroppo &quot; yaagidosona .
halaqati maxaafaa xaafiyaa elishamaa7a kifiliyan wottoogaappe guyyiyan , kawoy de7iyo dabaabaa biidi , hanidabaa ubbaa kawuwaassi yootidosona .
yootin he maxaafaa ehaana mala , kawoy yihuuda kiittiis; kiittin yihuudi xaatta maxaafaa elishamaa7a kifiliyaappe ehiidi , kawuwaassinne a yuushuwan eqqida halaqatussi nabbabiis .
uddufuntta aginan sa7ay balggo gidiyo gishshawu , kawoy balgguwaa aattiyo keettan uttiis . he wode kawuwaa sinttan de7iya coociyan tamay eexxees .
yihuudi heezzu woy oyddu sohota nabbabidoogaappe guyyiyan , kawoy he sohota xaatta maxaafaappe senxxiyan qanxxi qanxxidi , taman oliis; hegaadan oottidi , he maxaafaa muleerakka xuuggi aggiis .
ha qaalaa ubbaa siyidikka kawoynne aara oottiya halaqati aynne yayyibookkona; woykko azzanidi , bantta maayuwaa pooshshibookkona .
haray atto elnnaataani , dalaayinne gamaaree kawoy he maxaafaa xuuggennaadan woossinkka , eta woosaa siyennan ixxiis .
ixxidi kawuwaa na7aa yiraahima7eela , aziri7eela na7aa saraayanne abddi7eela na7aa sheleemiyaa , xaafiyaa baarukanne hananabaa yootiya ermmaasa oyqqana mala kawoy azaziis . shin goday eta qottiis .
ermmaasi yootin , baaruki xaafido qaalay de7iyo maxaafaa kawoy xuuggi simmin , godaa qaalay ermmaasakko hagaadan yaagiiddi yiis;
&quot; ha77ikka hara xaatta maxaafaa ekkada , yihudaa kawoy yo7aqeemi kase xuuggido xaatta maxaafaa giddon de7iya qaalaa ubbaa xaafa .
qassi yihudaa kawuwaa yo7aqeema hagaadan yaaga: goday hagaadan yaagees; &quot; neeni , &quot; baabiloone kawoy tumuppe yiidi , ha biittaa bashshana; qassi i giddon de7iya asaanne mehiyaakka wurssana &quot; gaada ayssi xaafadii ? yaagada maxaafaa xuuggadasa .
hegaa gishshawu , taani goday neessi yihudaa kawuwaa yo7aqeemassi hagaa odays: daawita kawotaa araatan uttiya zaree neeyyo mulekka de7enna . ne ahaykka coo olettidi , gallassi awaa suuluwaaninne qammi kinchchuwan sho7ettana .
intte nagaraa gishshawu nena , ne zariyaanne nenaara oottiya ubbaa taani qaxxayana . intte taani yootidoogaa siyennan ixxido gishshawu , taani yootido iitabaa ubbaa intte bollinne yihudaaninne yerusalaamen de7iya asaa bolli ehaana &quot; yaagees yaaga &quot; yaagiis .
hegaappe guyyiyan , ermmaasi hara xaatta maxaafaa ekkidi , neeriyaa na7aa xaafiyaa baarukassi immiis . immin baaruki yihudaa kawoy yo7aqeemi taman xuuggido xaatta maxaafaa qaalaa ubbaa ermmaasi ayyo doonan yootin xaafiis . qassi ermmaasi hegaa milatiya hara qaalaakka gujjin , ubbaakka baaruki xaafiis .
baabiloone kawoy naabukadanaxoori yo7aqeema na7aa yo7aakiina sohuwan yoosiyaasa na7aa sedeqiyaasa yihudaa biittan kawoyiis .
sedeqiyaasi , aara oottiya halaqatinne he biittan de7iya asay ubbaykka goday hananabaa yootiya ermmaasa baggaara yootido qaalaassi azazettibookkona .
shin kawoy sedeqiyaasi sheleemiyaa na7aa yehukaalanne ma7iseeya na7aa qeesiyaa xafaaniyaa hagaadan yaagidi , ermmaasakko kiittiis; &quot; nu gishshatawu godaa nu xoossaa woossa &quot; yaagiis .
he wode ermmaasi biron qashettiichchibeenna gishshawu , asaa giddon simerettees .
gibxxe kawuwaa olanchchati , gibxxeppe kiyidi yiyoogaa yerusalaame dooddida baabiloone olanchchati siyido wode , eti yerusalaameppe aggidi , guyye simmidosona .
hegaappe guyyiyan , godaa qaalay hananabaa yootiya ermmaasakko yiis .
goday israa7eela xoossay hagaadan yaagees; &quot; tana intte oychchana mala , inttena kiittida yihudaa kawuwaassi hagaadan yaagite; be7ite , inttena maaddanawu kiyida gibxxe kawuwaa olanchchati bantta biitti simmidi baana .
qassi baabiloone olanchchati simmidi yaana; yiidi olettidi , ha katamaa oyqqana; tamankka a xuuggana yaagite &quot; yaagees .
goday hagaadan yaagees; &quot; baabiloone olanchchati naa77antto simmidi yookkona yaagidi inttena intterkka cimmoppite . ayssi giikko , eti simmidi yaanaagee attenna !
intte baabiloone olanchchata muliyaa xooniyaakkonne etappe attidi , olan masunxxidi , dunkkaaniyaa giddon zin77idaageetikka denddidi , ha katamaa taman xuuggana &quot; yaagees .
gibxxe kawuwaa olanchchati yerusalaame matido gishshawu , baabiloone olanchchati bantta de7iyo sohuwaa aggidi , guyye simmidosona .
he wode ermmaasi bana gakkiya gadiyaa ekkanawu biniyaama biitti baanawu yerusalaameppe denddiis .
gido shin , i biidi , biniyaama penggiyaa giyo penggiyaa gakkishin , penggiyaa naagiyaageetuppe issoy , hanaaniyaa na7aa sheleemiyaa na7ay , yiiriyaa giyoogee a , &quot; neeni baabiloone baasa gidikkii ? &quot; yaagidi oyqqiis .
ermmaasi zaaridi , hagaadan yaagiis; &quot; neeni giyoogee worddo; taani baabiloone biya asa gidikke &quot; yaagiis . shin yiiree i giyoogaa siyennan ixxiis; ixxidi ermmaasa oyqqi ekkidi , halaqatukko efiis .
halaqatikka keehi hanqqettidi , ermmaasa wadhdhidosona; wadhdhi simmidi , eti qasho keetta kessido , xaafiyaa yonaataana keettan efiidi wottidosona .
ermmaasi hegan biitta giddon de7iya kifiliyan daro wodiyaa gam77iis .
hegaappe guyyiyan , kawoy sedeqiyaasi asa kiittidi , ermmaasa ba de7iyoosaa kawo keettaa xeesissiis; xeesissidi asi erennan a , &quot; goday neeyyo yootidobi aybakko de7ii ? &quot; yaagidi oychchiis . ermmaasi zaaridi , &quot; ee de7ees; neeni baabiloone kawuwaa kushiyan aadhdhada imettana &quot; yaagiis .
qassikka ermmaasi kawuwaa sedeqiyaasa hagaadan yaagidi oychchiis; &quot; tana intte qasho keettan yegganawu taani ne bollan , neeyyo oottiya halaqatu bollan woykko ha asaa bollan ayba mooro oottidanaa ?
qassi , baabiloone kawoy intte bollaaninne ha biittaa bollan yiidi olenna yaagidi neeyyo hananabaa yootidaageeti ha77i awan de7iyoonaa ?
hegaa gishshawu , ta godawu kawuwawu , siya ! taani oychchiyoobaa neeni polana mala , nena woossays . taani he sohuwan hayqqennaadan , qasho keetta gidiya xaafiyaa yonaataana keettawu tana guyye zaaroppa &quot; yaagiis .
hegaa gishshawu , kawoy sedeqiyaasi naagiyaageetu dabaaban ermmaasa wottana mala azaziis . hegan a wottidaashin , katamaappe daabboy xayana gakkanaashin , hachchi hachchi issi issi daabbuwaa uukkiyoosaappe ehi ehiidi , ayyo immidosona .
mataana na7ay shafaaxee , paashihuura na7ay gadaalee , sheleemiyaa na7ay yehukaalinne malkkiyaa na7ay paashihuuri ermmaasi asaa ubbaassi yootido qaalata siyidosona .
ermmaasi giiddi , &quot; goday hagaadan yaagees; ha kataman attiya ooninne olan , koshaaninne boshan hayqqana . shin baabiloonetukko biya ooninne hayqqenna . ba huuphiyaa ashshana; paxakka de7ana yaagees .
qassikka goday , hagee yerusalaame katamay baabiloone kawuwaa olanchchatu kushiyan aadhdhidi imettana; etikka a omooddana yaagees &quot; yaagiis .
hegaappe guyyiyan , halaqati kawuwaakko biidi , hagaadan yaagidosona; &quot; ha bitanee hayqqanawu koshshees; hagaa mala xala qaalaa haasayidi , ha kataman de7iya olanchchatinne asay ubbay shugganaadan oottiis . i asa qohiyaabaa amotteesippe attin , sarobaa amottenna &quot; yaagidosona .
yaagin kawoy sedeqiyaasi zaaridi , hagaadan yaagiis; &quot; intte a bolli oottana giidobaa aybanne taani inttena digganawu danddayikke &quot; yaagiis .
yaagin eti ermmaasa kawo keettaa dabaaban de7iya , kawuwaa na7aa malkkiyaa haatta ollan yeggidosona; eti wodoruwan a duge wottidosona . he wode he ollan silimoppe attin , haatti baawa; ermmaasi he silimuwaa giddo geliis .
shin toophphiyaa asa gidiya , kawo keettan oottiya , abemeleka giyo issi mureessay ermmaasi ollan olettidoogaa siyiis . he wode kawoy biniyaama penggiyan pirdda shilootan uttiis .
abemeleki kawuwaakko biidi , hagaadan yaagiis;
&quot; ta godawu kawuwawu , ha asati gita iitabaa oottidosona; hegeekka aybee giikko , hananabaa yootiya ermmaasa haatta ollan yeggidosona . qassi kataman qumi baynna gishshawu , i hegan namisan hayqqees &quot; yaagiis .
yaagin kawoy zaaridi , toophphiyaa asa gidiya abemeleka , &quot; hagaappe heezzu asa nenaara ekkada baada , ermmaasi hayqqennan de7ishin , haatta ollaappe kessite &quot; yaagiis .
yaagin abemeleki asaa ekkidi biis; biidi kawo keettan buquraa minjjiyo kifiliyaappe garssa baggaara de7iya kifiliyaa gelidi , gal77a maayuwaa curqqaa ekkiis . he curqqaa wodoruwaa xeeran qachchidi , ermmaasassi duge olla giddo yeddiis .
toophphiyaa asa gidiya abemeleki ermmaasa olla giddo duge xeegidi , &quot; hagaa maayuwaa curqqaa wodoruwaappe garssa baggaara ne shophphan wotta &quot; yaagiis . ermmaasikka i giidoogaadan oottiis .
yaatin , he wodoruwan goochchidi , ermmaasa ollaappe kessidosona . kessidi naagiyaageetu dabaabaa gelissidi gorddidosona .
hegaappe guyyiyan , kawoy sedeqiyaasi ermmaasakko kiitti ehiissidi , godaa beeta maqidasiyaa geliyo heezzantto penggiyaa matan a , &quot; taani issibaa nena oychchana . neeni taappe aybanne qosoppa &quot; yaagiis .
yaagin ermmaasi zaaridi sedeqiyaasawu , &quot; taani yootikko , neeni tana worikkii ? taani zorinkka , neeni siyakka &quot; yaagiis .
kawoy sedeqiyaasi ermmaasassi qosan hagaadan yaagidi caaqqiis; &quot; taani nena worennaagaanne qassi nena woranawu koyiyaageetussikka aattada immennaagaa nuussi de7uwaa immida godaa sunttan caaqqays &quot; yaagiis .
yaagin ermmaasi sedeqiyaasawu zaaridi , &quot; goday , ubbaappe wolqqaama xoossay , israa7eela xoossay hagaadan yaagees; baabiloone kawuwaa halaqatussi kushiyaa immikko , neeni paxa attana; ha katamaykka taman xuugettenna; neenikka ne keettaa asaykka paxa de7ana .
shin neeni etassi kushiyaa immennan ixxikko , ha katamaa baabilooneti omooddana; eti a xuuggana; neenikka etappe kessa ekkakka yaagees &quot; yaagiis .
qassikka kawoy sedeqiyaasi ermmaasa , &quot; taani yayyiyoogee ha biittaappe kaddidi , baabiloonetukko biida ayhudatussa . ayssi giikko , baabilooneti tana eta kushiyan aattidi immikko , ayhudati tana tuggayana &quot; yaagiis .
ermmaasi zaaridi , &quot; aykko baawa ! eti nena etayyo aattidi immokkona . taani yootiyo godaa qaalaassi hayyanaa azazetta . hegee neeyyo lo77o gidana; neenikka paxa attana .
shin neeni kushiyaa immennan ixxikko , goday tana bessido ajjuutay de7ees .
hegeekka aybee giikko , yihudaa kawuwaa keettan attida maccaasati ubbay omoodettidi , baabiloone halaqatukko baana . biiddi eti nena hagaadan yaagana; neeyyo mata lagge gidiyaageeti nena balettidosona; eti nena xoonidosona . shin ha77i ne tohoy silimuwaa giddo gelin , he laggeti nena yeggidi biidosona yaagana .
qassi ne keettaayetinne ne naati ubbay baabiloonetun omoodettidi baana . neenikka eta kushiyaappe kessa ekkakka; baabiloone kawoy nena oyqqana . ha katamaykka taman xuugettana &quot; yaagiis .
yaagin sedeqiyaasi ermmaasawu zaaridi , hagaadan yaagiis; &quot; hagaa neeni taayyo yootidoogaa asassi odana xayikko , neeni hayqqakka .
halaqati taani nenaara haasayidoogaa siyidi yiidi , nenaara kawuwaara ay haasayidaakko , nuuyyo yoota . neeni nuuyyo qottennan yootikko , nuuni nena worokko yaagidi nena oychchana .
oychchikko neeni , taani he sohuwan hayqqennaadan , tana zaarada qasho keetta gidiya yonaataana keettaa yeddennaadan , kawuwaa woossaas yaagada zaara &quot; yaagiis .
hegaappe guyyiyan , halaqati ubbay ermmaasakko yiidi , he oyshaa oychchidosona . kawoy a azazidoogaadan , ikka etayyo yootiis . etikka co77u giidi aggiigidosona; ayssi giikko , ermmaasi kawuwaara haasayishin siyidabi ooninne baawa .
yerusalaamee ohettana wodee gakkanaashin , ermmaasi naagiyaageetu dabaaban gorddettidi gam77iis .
sedeqiyaasi yihudan kawotido uddufuntta layttan , tammantta aginan , baabiloone kawoy naabukadanaxoorinne a olanchchati ubbay yiidi , yerusalaame dooddidosona .
sedeqiyaasi kawotido tammanne isiinintta layttan , oyddantto aginan , uddufuntta gallassan baabiloone olanchchati katamaa gimbbiyaa menttidosona .
he wode baabiloone kawuwaa halaqati , nerggaali-shareexera , samggari-neba , sarssekiimanne hara nerggaali-shareexera geetettiyaageeti , hara cora halaqatuura issippe yiidosona; yiidi giddo penggiyaa giyo penggen uttidosona .
yihudaa kawoy sedeqiyaasinne a olanchchati ubbay baabiloone olanchchata be7ido wode , qamman katamaappe kiyidi , kawuwaa ataakilttiyaa sohuwaa efiya ogiyaa oyqqidi , naa77u dirssaa gimbbeta issippe gattiya penggiyaara baqatidosona . eti yorddaanoosa dilbbaakko simmidi biidosona .
shin baabiloone olanchchati eta guyyeera yedettidi , yarkko dembbaa gattiiddi , sedeqiyaasa oyqqidosona . oyqqidi hamaata biittan , ribila kataman de7iya kawuwaa naabukadanaxoorakko efiidosona . efin kawoy naabukadanaxoori yan sedeqiyaasa bolli pirddiis .
qassi sedeqiyaasa naata sedeqiyaasi xeellishin , yan ribila kataman woriis; yihudaa halaqata ubbaakka woriis .
hegaappe guyyiyan , sedeqiyaasa ayfeta wooci kessidi , a baabiloone biittaa efaanawu sanssalatan qachchiis .
he wode baabiloone olanchchati kawo keettaanne asay de7iyo keettata ubbaa taman xuuggidosona; yerusalaame gimbbiyaakka qolidosona .
kawuwaa naagiyaageetu halaqay naabuzaraadaani kataman attida asatanne kaddidi banan gayttida asata ubbaa issippe omooduwan baabiloone biittaa efiis .
shin kawuwaa naagiyaageetu halaqay naabuzaraadaani aybinne etawu baynna hiyyeesatuppe amaridaageeta yihudan aggidi , etayyo woyniyaa turaa sohotanne goyiyo gadeta immiis .
naabukadanaxoori kawuwaa naagiyaageetu halaqaa naabuzaraadaana hagaadan yaagidi azaziis;
&quot; baada ermmaasa koya demmada , ayyo koshshiyaabaa ubbaa ootta; a bolli hara iitabaa aybanne oottoppa &quot; yaagiis .
hegaa gishshawu , naabuzaraadaani , naabushaazibaani , nerggaali-shareexerinne baabiloone kawuwaa halaqati ubbay issippe gididi kiittidi ,
ermmaasa qashetti uttido , naagiyaageetu dabaabaappe kessidosona . kessidi ba soo efiidi wottana mala , saafaana na7aa na7aa , ahiqaama na7aa gadaaliyaassi hadaraa immidosona . hegaappe denddidaagan ermmaasi ba biittaa asaara issippe de7iis .
ermmaasi naagiyaageetu dabaaban gorddetti uttidaashin , godaa qaalay akko hagaadan yaagiiddi yiis;
&quot; ba; baada toophphe asa gidiya abemelekassi hagaadan yaaga; ubbaappe wolqqaama goday , israa7eela xoossay , hagaadan yaagees; &quot; hagaappe kase taani yootidoogaadankka ha katamaa bollan lo77obaa gidennan , bashshaa ehaana . hegee ubbay haniyo wode , neenikka ha kataman uttada , ne ayfiyan be7ana .
gido shin , he gallassan taani goday nena wotta ekkana; neeni yayyiyo ne morkketu kushiyankka aadhdhada imettakka .
taani nena ashshana; neeni olan hayqqakka; neeni tanan ammanettido gishshawu , hayquwaappe attana . taani goday hagaa odays &quot; yaagees yaaga &quot; yaagiis .
kawuwaa naagiyaageetu halaqay naabuzaraadaani ermmaasa raaman birshshi simmin , godaa qaalay ermmaasakko yiis . ermmaasi kase naabuzaraadaani yerusalaameppenne yihudaappe omooddidi , baabiloone biittaa efaanawu sanssalatan qachchido asaa giddon de7ees .
kawuwaa naagiyaageetu halaqay ermmaasa dumma kessidi , hagaadan yaagiis; &quot; goday ne xoossay ha bashshaa ha biittaa bollan ehaana giis .
giidoogaadan ha77i ehiis; godaa bollan intte nagaraa oottido gishshawunne ayyo azazettennan ixxido gishshawu , hagee ubbay haniis .
be7a , ha77i taani ne kushiyan de7iya sanssalataa birshshada nena yeddaas . tanaara baabiloone biittaa baana giikko hindda; taani neeyyo koshshiyaabaa ubbaa kunttana . baabiloone biittaa baanawu koyana xayikko booppa . biittay ubbay ne sinttan de7ees; nena lo77ida sohuwaa awanne ba &quot; yaagiis .
ermmaasi a matappe biichchennan de7ishin , naabuzaraadaani gujjidikka yaagiis; &quot; saafaana na7aa na7aa , ahiqaama na7aa gadaaliyaakko ba; ayssi giikko , baabiloone kawoy naabukadanaxoori a yihudaa katamata haariyaagaa oottidi sunttiis . hegaa gishshawu , aara issippe gidada , hegan asaara de7a . woykko nena lo77ida sohuwaa awanne ba &quot; yaagiis . hegaappe guyyiyan , kawuwaa naagiyaageetu halaqay awu shinqqiyaanne hara imota immidi yeddiis .
ermmaasi mixiphphan de7iya ahiqaama na7aa gadaaliyaakko biis . i hegan attida asaara issippe de7iis .
yihudaa ola gadaawatuppenne olanchchatuppe amaridaageeti bantta kushiyaa baabiloone kawuwaassi biron immiichchibookkona . eti baabiloone kawoy gadaaliyaa he biittaa haariyaagaa oottidi sunttidoogaanne baabiloone biittaa omoodettidi beennan yihudan attida hiyyeesatussi halaqa oottidoogaa siyidosona .
siyidi nataaniyaa na7ay isimaa7eeli , qaareeha naati yohanaaninne yonaataani , taanihumeeta na7ay saraayi , naxoofa katamaappe yiida efaaya naatinne maa7ika katamaappe yiida issi bitaniyaa na7ay yazaanee bantta olanchchatu ubbaara gadaaliyaakko mixiphpha yiidosona .
saafaana na7aa na7ay , ahiqaama na7ay gadaalee etayyo hagaadan yaagidi caaqqiis; &quot; baabiloonetuyyo kushiyaa immanawu yayyoppite; ha biittan uttidi de7ite; baabiloone kawuwaassikka haarettite . yaatikko , mule ubbabay inttessi lo77o gidana .
taani mixiphphan uttada , baabiloone biittaappe inttenaara gayttanawu yiya ubbaara intte doona gidada haasayana . shin intte intte de7iyo heeran heeran woyniyaa , wogaraa zaytiyaanne hara ofintta kattaa ayfiyaa ubbaa shiishshidi dagayite &quot; yaagiis .
he wode moo7aaba biittan , amoona biittan , eedooma biittaaninne hara biittatun de7iya ayhuda ubbay baabiloone kawoy amarida yihudaa asati yihudan attana mala oottidoogaanne eta haariyaagaa oottidi gadaaliyaa sunttidoogaa siyidosona .
siyidi bantta laalettidi de7iyo biittatuppe yihudaa simmidi , gadaalee de7iyoosaa mixiphpha yiidosona . hegan eti daro woyniyaanne hara ofintta kattaa ayfiyaa shiishshidi dagayidosona .
hegaappe guyyiyan , qaareeha na7ay yohanaaninne kushiyaa immibeenna ola gadaawati ubbay gadaaliyaakko mixiphpha yiidi ,
&quot; amoona kawoy ba7aliisi nataaniyaa na7aa isimaa7eela nena worana mala yeddidoogaa eray ? &quot; yaagidosona . shin i eti giyoogaa ammanennan ixxiis .
hegaappe guyyiyan , qaareeha na7ay yohanaani mixiphphan de7iya gadaaliyaakko yiidi , xuuran hagaadan yaagiis; &quot; ooninne erennan de7ishin baada , nataaniyaa na7aa isimaa7eela taani worana . ayssi giikko , i nena woriyaabaa gidikko , ne matan shiiqida ayhuda ubbay laalettana; qassi yihudan attida asay ubbaykka wurana &quot; yaagiis .
shin ahiqaama na7ay gadaalee zaaridi , hagaadan yaagiis; &quot; isimaa7eelabaa neeni odiyoobay ubbay worddo gidiyo gishshawu , hegaa malabaa oottoppa &quot; yaagiis .
laappuntta aginan kawo zare gididi , kawuwaara oottiya halaqatuppe issoy , elishamaa7a na7aa na7ay , nataaniyaa na7ay isimaa7eeli tammu asatuura issippe biittaa haariya gadaaliyaara gayttanawu mixiphpha biis . ubbaykka issippe uttidi qumaa miishin ,
nataaniyaa na7ay isimaa7eelinne aara de7iya tammu asati bantta bisuwaa bisuwaa kessidi , baabiloone kawoy yihudaa haariyaagaa oottidi sunttido ahiqaama na7aa gadaaliyaa woridosona .
hegaa bollikka qassi isimaa7eeli mixiphphan gadaaliyaara de7iya ayhudatanne baabiloone olanchchata ubbaa woriis .
gadaalee hayqqin wonttetta gallassi , a hayquwaa ooninne eranaappe kasetidi ,
sekeemappe , seeloppenne samaariyaappe hosppun tammu asati azzaniiddi , bantta buuchchaa meedidi , bantta maayuwaa pooshshidinne bantta bollaakka puuzidi yiidosona . eti godaa beeta maqidasiyawu immiyo kattaa yarshshuwaanne ixaanaa imotaa ehiidosona .
isimaa7eeli mixiphphappe kiyidi , yeekkiiddi etan gayttanawu biis; biidi etan gayttido wode , &quot; ahiqaama na7aa gadaaliyaakko haa yiite; yiidi a be7ite &quot; yaagiis .
eti katamaa giddo geliyoorin , isimaa7eelinne aara de7iya asati he asata woridi , ollan oli aggidosona .
shin he hosppun tammu asatuppe tammati isimaa7eela hagaadan yaagidi woossidosona; &quot; hay nuna woroppa ! nuuni nu shooqan qosido daro gisttee , banggay , wogaraa zayteenne eessay de7ees &quot; yaagidosona . yaagin i eta worennan yeddi aggiis .
isimaa7eeli worido asaa ubbaa olido ollay , israa7eela kawoy baa7ishi olanawu yiido wode , kawoy asi bookissido gita ollaa . nataaniyaa na7ay isimaa7eeli he ollaa ahan kunttiis .
isimaa7eeli kawuwaa macca naatanne mixiphphan attida asaa ubbaa omooddiis . hegeeti kawuwaa naagiyaageetu halaqay naabuzaraadaani ahiqaama na7aa gadaaliyaara issippe mixiphphan wottidoogeeta . i eta omooddidi , banaara ekkidi , amoona biittaa baanawu denddiis .
qaareeha na7ay yohanaaninne aara issippe de7iya ola gadaawati isimaa7eeli oottido iitabaa ubbaa siyidosona .
siyidi bantta asaa ekkidi , aara olettanawu biidosona; isimaa7eelakka gabaa7oonan de7iya gita deelliyaa matan gakkidi oyqqidosona .
isimaa7eeli omooddidi banaara efiido asay ubbay qaareeha na7aa yohanaananne aara de7iya ola gadaawata be7ido wode , keehi ufayttidosona .
he omoodettidaageeti ubbay guyye simmidi biidi , qaareeha na7aa yohanaanan gayttidosona .
shin isimaa7eelinne hara hosppun asati issippe yohanaanappe kessi ekkidi , amoona biittaa baqatidosona .
hegaappe guyyiyan , isimaa7eeli gadaaliyaa wori simmidi , mixiphphappe omooddidi ehiido olanchchati , maccaasati , naatinne mureessati ubbay qaareeha na7aa yohanaanaaranne hara ola gadaawatuura denddidi biidosona .
baabiloone kawoy haariyaagaa oottidi sunttido ahiqaama na7aa gadaaliyaa isimaa7eeli worido gishshawu , baabiloonetussi yayyidosona; yayyidi baabiloonetuppe baqatidi , gibxxe baanawu denddidosona .
biiddi beetaliheeme matan de7iya kimihaama giyo sohuwan shemppidosona .
ola gadaawati ubbay , qaareeha na7ay yohanaani , hoshaaya na7ay azaariyaasinne asay ubbay , guuttaappe gitaa gakkanaashin yiidi ,
hananabaa yootiya ermmaasa hagaadan yaagidosona; &quot; nuuni nena oychchiyoobaa nuussi oottarkkii ! ha attida nu gishshatawu godaa ne xoossaa woossarkkii ! nuuni kase daro; shin ha77i neeni be7iyoogaadan , guuttatu xallay attida .
nuuni biyo ogiyaanne nuuni oottanabaa i nuna bessanaadan , godaa ne xoossaa nu gishshatawu woossa &quot; yaagidosona .
hananabaa yootiya ermmaasi zaaridi , &quot; lo77o . intte giidoogaadankka , godaa intte xoossaa taani woossana; qassi intteppe aybanne qosennan , i yootiyoobaa ubbaakka intteyyo yootana &quot; yaagiis .
eti zaaridi , ermmaasawu hagaadan yaagidosona; &quot; goday ne xoossay ne baggaara nuuyyo kiittiyoobaa ubbaa nuuni polana xayikko , goday ba huuphen nu bolli tumunne ammanettida markka gido .
nuuni dosiyoobaa gidin , ixxiyoobaa gidinkka , nuuni nena akko kiittiyo goday nu xoossay azaziyoobaa nuuni oottana . ayssi giikko , nuuni ayyo azazettikko , nuuyyo ubbabay lo77o gidana &quot; yaagidosona .
tammu gallassaappe guyyiyan , godaa qaalay ermmaasakko yiis .
yaatin , i qaareeha na7aa yohanaana , aara de7iya ola gadaawatanne asaa ubbaa , guuttaappe gitaa gakkanaashin xeegidi ,
hagaadan yaagiis; &quot; intte woosaa taani akko shiishshana mala , intte tana kiittido goday israa7eela xoossay hagaadan yaagees;
intte ha77i ha biittan uttikko , taani inttena keexxanaappe attin kolikke; tokkanappe attin , shoddikke . ayssi giikko , taani kase intte bollan ehiido iitabay tana azzanissiis .
intte ha77i yayyiyo baabiloone kawuwaassi aynne yayyoppite ! inttena a kushiyaappe ashshanawu taani inttenaara de7iyo gishshawu yayyoppite ! taani goday hagaa odays .
taani intteyyo qarettana; yaatada i intteyyo qarettidi , inttena intte biittawu zaaranaadan oottana yaagees .
&quot; shin intte godaassi , intte xoossaassi , azazettennan ixxidi , ha biittan uttokko giikko ,
qassi intte , olaa woriyaanne olawu punniyo malkkataa siyennasaaninne namisi baynnasaa gibxxe biidi , yan de7ana giikko ,
inttenoo yihudan attidaageetoo , goday inttena giyoobaa siyite . ubbaappe wolqqaama goday , israa7eela xoossay hagaadan yaagees; intte gibxxe biidi , yan de7anawu qofaa qachchikko ,
he intte yayyido olay gibxxen inttena oyqqana; intte hirggido koshaykka inttena kaallidi baana; inttekka yan gibxxen hayqqana .
gibxxe biittaa biidi de7anawu qofaa qachchida asay ubbay olan , woy koshan woykko boshan hayqqana . taani eta bollan ehiyo iitabaappe issoynne kessi ekkenna; issoynne attenna yaagees .
&quot; ubbaappe wolqqaama goday , israa7eela xoossay hagaadan yaagees; yerusalaamen de7iyaageetu bollan ta hanqqoynne ta yiilloy gukkidoogaadan , intte gibxxe geliyo wode intte bollankka ta hanqqoy hegaadan gukkana . intte dagama , cashsha , qanggettanne qilliicciyoobaa gidana; ha sohuwaa naa77antto mulekka be7ekketa yaagees .
&quot; yihudan attidaageetoo , goday inttena , gibxxe booppite ! yaagiis . taani hachchi inttena , ye77e ! giidobaa erite .
intte tana , nu gishshatawu godaa nu xoossaa woossa; i neeyyo yootiyoobaa ubbaakka nuuyyo yoota; nuuni oottana yaagidi , tana godaakko , intte xoossaakko , kiittideta; hegan gita balaa balideta .
taani i giidoogaa ubbaa hachchi intteyyo yootaas . shin goday intte xoossay ta baggaara intteyyo kiittido qaalawu intte azazettennan ixxideta .
simmi hagaa erite: intte biidi de7anawu koyiyo biittan intte olan , koshaaninne boshan hayqqidi wurana &quot; yaagiis .
goday eta xoossay kiittido qaalaa ubbaa ermmaasi etayyo odidi wurssidoogaappe guyyiyan ,
hoshaaya na7ay azaariyaasi , qaareeha na7aa yohanaaninne otoranchcha asay ubbay ermmaasa hagaadan yaagidosona; &quot; neeni wordduwaa yootaasa ! goday nu xoossay nuuni gibxxe biidi uttenna mala yootanawu , nena nuukko mule kiittibeenna .
shin baabiloone biittaa asay nuna woranaadan woy omooddidi bantta biittaa efaanaadan , neeni nuna eta kushiyan aattada immana mala , nena nu bollan denttidaagee neeriyaa na7aa baaruka &quot; yaagidosona .
hegaa gishshawu , qaareeha na7ay yohanaani , ola gadaawati ubbaynne asay ubbay yihudaa biittan de7anawu , goday eta azazido azazuwaa polennan ixxidosona .
ixxidi qaareeha na7ay yohanaaninne ola gadaawati ubbay bantta laalettido kawotettatu ubbaappe yihudan de7anawu simmida yihudaa asaa banttanaara ekkidi , gibxxe biidosona .
qassi kawuwaa naagiyaageetu halaqay naabuzaraadaani saafaana na7aa , ahiqaama na7aa gadaaliyaara issippe de7ana mala ashshido attumaasata , maccaasata , naatanne kawuwaa macca naata ubbaa efiidosona . qassikka hananabaa yootiya ermmaasanne neeriyaa na7aa baarukakka efiidosona .
hegaadan hanidi , goday azazidoogaa ixxidi , gibxxe biitti gelidi , xaafinaasa giyo katamaa gakkanaashin biidosona .
xaafinaasan godaa qaalay ermmaasakko hagaadan yaagiiddi yiis;
&quot; gita shuchchata ne kushiyan oyqqa ekkada , yihudaa asay be7ishin , xaafinaasan de7iya gibxxe kawuwaa keettaa geliyoosaappe sintta baggaara de7iya baasuwan mooga .
moogada eta hagaadan yaaga; ubbaappe wolqqaama goday , israa7eela xoossay hagaadan yaagees; &quot; taani kiittada , ta ashkkaraa baabiloone kawuwaa naabukadanaxoora ehiissana; ehiissada ha moogettida shuchchatu bollan a kawotaa araataa wottana . yaatobare i ba kawotaa dunkkaaniyaa a bollan essana .
i yiidi gibxxe biittaa olana . hayquwawu de7iyaageeti hayqqana; omooduwawu de7iyaageetikka omoodettana; qassi olan hayqqanawu de7iyaageetikka olan hayqqana .
gibxxe xoossatu keettata i taman oyttana; eeqatakka xuuggana , woykko omooduwawu ekkidi efaana . henttanchchay ba calaa maayiyoogaadan , i gibxxe biittaa maayana . yaatidi hegaappe saro baana .
gibxxe biittan heliyopoliisa giyo kataman de7iya hawulttiyaa i mentterettana; gibxxe xoossatu keettatakka taman xuuggana &quot; yaagees yaaga &quot; yaagiis .
gibxxe biittan migidoola , xaafinaasanne memppisa geetettiya katamatuuninne tohossa baggaara de7iya patiroosa biittan de7iya ayhudata xeelliyaagan godaa qaalay ermmaasakko hagaadan yaagiiddi yiis;
&quot; ubbaappe wolqqaama goday , israa7eela xoossay , hagaadan yaagees; yerusalaame bollaaninne yihudaa katamatu ubbaa bollan taani ehiido bashshaa ubbaa intte intte huuphen be7ideta . eti hachchi gakkanaashin , koletti uttidosona; ooninne yan de7enna .
hegee hanidoogee eti iita oosuwaa oottidi , tana hanqqetissido gishshaassa . eta gidin , inttena gidin , woy intte mayzza aawata gidin , ooninne erenna hara xoossaassi ixaanaa cuwayidi , ayyo goynnidosona .
&quot; hagaa malaa taani goday ixxiyo sheneyiyaabata oottoppite ! &quot; yaagidi yootana mala , zaara zaarada ta ashkkarata , hananabaa yootiyaageeta , kiittaas .
shin odiyoogaa eti siyennan woykko ezggennan ixxidosona . eti hara xoossatuyyo ixaanaa cuwayiyo iita oosuwaa aggennan ixxidosona .
hegaa gaasuwan ta suulliya hanqqoynne yiilloy tigettiis; tigettidi yihudaa katamatuuninne yerusalaame ogetun eexxiis . etikka hachchi intte be7iyoogaadan , kolettidaageetanne baysa gididosona yaagees .
&quot; ha77ikka goday , ubbaappe wolqqaama xoossay , israa7eela xoossay , hagaadan yaagees; intteyyo zerettay attenna mala , maccaasaa , attumaasaa , naatanne yoogata yihudaa biittaappe xayssanaadan , ha pala iitabaa intte intte bolli ayssi ootteetii ?
intte de7anawu gelido ha gibxxe biittan hara xoossatuyyo ixaanaa cuwayiyoogan tana ayssi hanqqetisseetii ? woykko sa7an de7iya kawotettatu ubbaa giddon qanggettanne bore gididi , intte huuphiyaa bashshanawu ayssi koyeetii ?
kase intte aawati , yihudaa kawotinne eta keettaayeti , qassi inttenne intte keettaayeti yihudaa katamatuuninne yerusalaame ogetun oottido iitatettaa ubbaa dogidetiiyye ?
intte hachchi gakkanaashin , inttenatettaa ziqqissibeekketa; taassikka yayyibeekketa . qassi taani inttessinne intte mayzza aawatussi immido higgiyaaninne wogan bibeekketa yaagees .
&quot; hegaa gishshawu , ubbaappe wolqqaama goday , israa7eela xoossay , hagaadan yaagees; be7ite , bashshaa ehaanaayyo , yihudan de7iya inttena ubbaa muleera xayssanaayyo taani qofaa qachchaas .
yihudan attidaageetu giddoppe , gibxxe biidi , yan de7anawu qofaa qachchidaageeta taani xayssana . eti ubbay gibxxen wurana; olaaninne koshan hayqqana . gitaappe guuttaa gakkanaashin de7iya ubbay olaaninne koshan wurana . eti dagama , cashsha , qanggettanne qilliicciyoobaa gidana .
taani yerusalaame olan , koshaaninne boshan qaxxayidoogaadan , gibxxe biittan de7iyaageetakka qaxxayana .
yihudan attidaageetuppe gibxxe biidi de7iyaageeti mulekka kessi ekkokkona . eti simmidi yiidi de7ana giidi amottiyo yihudaa biittaa ay asinne simmenna; hayquwaappe palahida issi amara asaappe attin , simmidi yaana hara asi de7enna yaagees &quot; yaagiis .
yaagin bantta maccaasati hara xoossatuyyo ixaanaa cuwayiyoogaa eriya attumaasati ubbaynne hegan eqqida maccaasati ubbay gita maabara gididi , gibxxen tohossa baggaara de7iya patiroosa giyoosan de7iya asay ubbay ermmaasa hagaadan yaagidosona;
&quot; neeni godaa sunttan nuuyyo yootiyoobaa ubbaa nuuni siyokko .
nuuni oottana giidobaa ubbaa oottana . nuuni , nu mayzza aawati , nu kawotinne nu halaqati yihudaa katamatuuninne yerusalaame ogetun kase oottidoogaadan , saluwaa kawiyo geetettiya nu xoosseessi ixaanaa cuwayana; ushshaa yarshshuwaakka iyyo gussana . ayssi giikko , nuuni kase hegaa oottiyo wode , nuuyyo daro qumay de7ees; he wode nuuyyo sa7ay keha; nuna aybinne metibeenna .
shin saluwaa kaweessi ixaanaa cuwayiyoogaanne ushshaa yarshshuwaa gussiyoogaa aggoosappe haa simmin , nuuyyo ubbabaykka pacciis; nuuni olaaninne koshan wurida &quot; yaagidosona .
maccaasati gujjidikka hagaadan yaagidosona; &quot; nuuni saluwaa kawiyo milatiya oyttaa uukkiyo wode , ixaanaa cuwayiyo wodenne ushshaa yarshshuwaa iyyo gussiyo wode ubban , nu azinati erennan de7ishin , nuuni oottidobi aybinne baawa &quot; yaagidosona .
ayyo hegaadan giidi zaarida asawu ubbawu , maccawunne attumawu , ermmaasi hagaadan yaagiis;
&quot; inttenne intte mayzza aawati , intte kawotinne intte halaqati , qassi biittan de7iya asay ubbay yihudaa katamatuuninne yerusalaame ogetun ixaanaa cuwayidoogaa goday erenna woykko dogiis giidi qoppeetii ?
intte oottiyo iitanne sheneyiya oosuwaa goday co77u gaanawu danddayibeenna gishshawu , intte biittaa moorettida , baysanne qanggettida biitta oottiis . hachchi intte be7iyoogaadan , intte biittay asi de7enna biitta gidiis .
ha bashshay ubbay inttena gakkidoogee intte hara xoossatuyyo ixaanaa cuwayido gishshaassa , godaa naaqqido gishshaassa , godaa qaalaa siyennan ixxido gishshaassanne a higgiyaassinne a wogaassi azazettennan ixxido gishshaassa &quot; yaagiis .
hegaappe guyyiyan , ermmaasi asawu ubbawu , maccawunne attumawu hagaadan yaagiis; &quot; inttenoo , yihudaappe yiidi , gibxxe biittan de7iya asatoo , ubbaykka goday giyoobaa siyite !
ubbaappe wolqqaama goday , israa7eela xoossay , hagaadan yaagees; inttenne intte keettaayeti , &quot; nuuni saluwaa kaweessi ixaanaa cuwayana; ushshaa yarshshuwaakka iyyo gussana &quot; giidi caaqqido caaquwaa polidi , oosuwan bessideta . ha77ikka gidikko , intte caaquwaa minttitenne polite yaagees .
&quot; gidikkonne , inttenoo , gibxxe biittan de7iya yihudaa asatoo , goday giyoobaa siyite ! goday hagaadan yaagees; hagaappe hini baggan gibxxe biittan de7iya yihudaa asaappe issoynne ta sunttan , &quot; ubbaa haariya goday ero ! &quot; giidi caaqqenna mala , taani ta gita sunttan caaqqaas .
taani eta bolli lo77obaa ehaanaassi gidennan , iitabaa ehaanaassi xeellays . gibxxen de7iya yihudaa asay muleera wurana gakkanaashin , olaaninne koshan hayqqana .
shin olaappe attida issi amaridaageeti gibxxeppe yihudaa simmana . he wode gibxxen de7iya yihudaa asay ta qaalaappenne eta qaalaappe oogee tumattidaakkonne akeekidi erana .
&quot; taani inttena ha sohuwan qaxxayanaagawunne , &quot; taani intte bolli iitabaa ehaana &quot; giidoogee tumattanaagawu , taani goday intteyyo malaataa immays:
taani yihudaa kawuwaa sedeqiyaasa ayyo morkke gididi , a woranawu koyiya baabiloone kawuwaa naabukadanaxoorassi aattada immidoogaadan , gibxxe kawuwaa hofirakka a woranawu koyiya a morkketussi aattada immana . taani goday hagaa odays yaagees &quot; yaagiis .
yoosiyaasa na7ay yo7aqeemi yihudan kawotido oyddantto layttan , neeriyaa na7ay baaruki ha qaalata ermmaasi yootin siyidi , maxaafan xaafiis . he wode ermmaasi ayyo yootido qaalay hagaa .
&quot; baarukaa , nena goday , israa7eela xoossay hagaadan yaagees;
neeni , &quot; goday ta sahuwaa bollan azzanuwaa gujjido gishshawu , aayyee tanoo ! taani yeehuwan daafurada shemppuwaakka xayaas &quot; yaagadasa yaagees .
&quot; baarukaa , nena goday hagaadan yaagees; taani keexxidoogaa taani qolana; taani tokkidoogaakka taani shoddana . hegaakka qassi taani biittan sa7an ubban oottana .
yaatin , neeni neeyyo gitabaa koyayyye ? hegaa koyoppa . ayssi giikko , asaa ubbaa bollan taani iitabaa ehaana . taani goday hagaa odays . shin neeni biidosan ubban taani nena hayquwaappe ashshana yaagees &quot; yaagiis .
kawotettatubaa odanawu goday ermmaasassi kiittido qaalay hagaa .
yo7aqeemi yihudan kawotido oyddantto layttan , efiraaxiisa shaafaa matan , karkkamiisha giyo sohuwan , baabiloone kawoy naabukadanaxoori xoonido gibxxe kawuwaa nako olanchchatubaa goday hagaadan yaagees;
&quot; gibxxe ola gadaawati hagaadan yaagidi garmmaamoosona; intte wogga gonddalliyaanne qeeri gonddalliyaa giigissite; giigissidi olawu salppite !
intte paraa bixaalidi toggite; intte huuphiyan birata qophiyaa wottidi , intte sohuwaa sohuwaa oyqqite ! intte tooraa leefite; intte ola maayuwaakka maayite ! yaagoosona .
&quot; shin hagee taani be7iyoogee aybee ? gibxxe olanchchati yayyidi , guyye simmidosona . wolqqaamati xoonettidosona; xoonettidi guyyenne xeellennan eesotidi baqatidosona . eta yuusho ubban dagamay de7ees ! taani goday hagaa odays .
eesotidi woxxiyaageeti kessi ekkanawu danddayokkona; mino olanchchatikka attanawu danddayokkona . huuphessa bagga biittan , efiraaxiisa shaafaa matan ubbaykka xubettidi kunddi aggoosona .
&quot; hegee nayle shaafay kixxidi , yuushuwaa ubbaa kumiyoogaadan , biitta ubbaa kumidaagee oonee ?
hegee nayle shaafay kixxidi , yuushuwaa ubbaa kumiyoogaadan , biitta ubbaa kumidaagee gibxxe ! gibxxee hagaadan yaagees; taani kixxada , biittan sa7an eellana; katamatanne katamatun de7iya asaa ubbaa bashshana .
paratoo , piriixite ! paraa gaareta laaggiyaageetoo , eesuwan laaggite ! gonddalliyaa oyqqida toophphiyaappenne liibiyaappe yiida olanchchatoo , kiyite ! lidiyaappe yiida wonddafiyaa dukettan loohida olanchchatoo , woraajjite ! yaagees &quot; yaagiis .
he gallassay goday , ubbaappe wolqqaama godaa gallassa , goday ba morkketu bollan haluwaa kiyiyo gallassa . a bisoy kallana gakkanaashin , eta maana; alana gakkanaashinkka eta suuttaa uyana . ayssi giikko , goday , ubbaappe wolqqaama goday huuphessa bagga biittan , efiraaxiisa shaafaa matan eta yarshsho oottidi ekkana .
inttenoo , gibxxe asatoo , gala7aade biittaa biidi , intteyyo tiyettiyo xaliyaa demmite . gido shin , intte coo mela xaliyaa darisseetappe attin , intteyyo paxoy mule baawa .
intte yeellaa kawotettati siyidosona; intte yeekkiyo yeehuwaa biittay sa7ay siyiis . ayssi giikko , intte olanchchati issoy issuwan xubettidi , mulee issippe kunddidosona .
baabiloone kawoy naabukadanaxoori gibxxe biittaa olanawu yiyo wode , goday hananabaa yootiya ermmaasassi yootido qaalay hagaa:
&quot; hagaa gibxxen yoota; qassi gibxxe katamatun migidoolan , memppisaaninne xaafinaasan awaajja . olay intte yuushuwan de7iya asaa ubbaa wurssiiddi de7iyo gishshawu , denddi eqqidi giigettite ! yaaga .
intte wolqqaama xoossay aphphisi ayssi kunddidee ? goday a sugido gishshawu kunddiis .
intte olanchchati xubettidi kunddidosona . kunddidi issoy issuwaa , denddite ! denddidi ha morkkiyaa bisuwaappe attanawu , nu asaakko , nu biitti ane simmoos yaagoosona .
eti yan gibxxe kawuwaa , ba wodiyaa coo wurssiya odanchchaa giidi sunttana &quot; yaagiis .
ubbaappe wolqqaama godaa geetettiya kawoy hagaadan yaagees; &quot; taani ta de7uwan caaqqays: deretu gidduwan taaboora deree , woykko abbaa lanqqiyan de7iya qarmmeloosa deree aduqqiyoogaadan aduqqiya morkkee intte bolli yaana .
inttenoo , gibxxe biittan de7iyaageetoo , omooduwan baanawu giigite . ayssi giikko , memppisa katamay kolettidi , ooninne de7enna bazzo gidana .
&quot; gibxxe biittay lo77iya ussee mala; shin huuphessa bagga biittaappe yiya boxiyan a saxettana .
gibxxen qaxarettida olanchchati modhdhida mirggotu mala . ee , etikka issippe guyye simmidi baqatidosona; eti bantta sohuwan eqqibookkona . ayssi giikko , eta bashshaa gallassay , eti qaxxayettana wodee gakkiichchiis .
&quot; morkketi wolqqan woraajjiyo wode , gibxxe asay baqatiya shooshshaadan solddana; he morkketi mittaa qanxxiya asatudan , kalttaa ekkidi , a bolli yaana .
yiidi asay sixima woraa qeexidi xayssiyoogaadan , gibxxe asaa siifi wurssana . taani goday hagaa odays . morkketu qooday booliyaappekka corattees; eta qoodanawu danddayettenna .
gibxxe asay kawuyyana; huuphessa baggappe yiya asatu kushiyankka aadhdhidi imettana &quot; yaagees .
ubbaappe wolqqaama goday , israa7eela xoossay hagaadan yaagees; &quot; taani teebisa katamaa xoossaa amoona , gibxxe kawuwaa , gibxxe biittaanne gibxxe xoossata , gibxxe kawotanne gibxxe kawuwan zemppiyaageeta ubbaa qaxxayana .
eta woranawu koyiya baabiloone kawuwaa naabukadanaxoora kushiyaaninne a olanchchatu kushiyan aattada immana . &quot; hegaappe simmin , gibxxe biittay kaseegaadan asi de7iyo biitta gidana . taani goday hagaa odays .
&quot; inttenoo , ta ashkkaratoo , yaaqooba zaretoo , yayyoppite ! inttenoo , israa7eelatoo , dagammoppite ! intte haahosan de7ishin , taani inttena ashshana; intte zaretakka eti omoodettido biittaappe yedissana . yaaqooba zareti simmidi , aybakko bochchennan saro de7ana . eta ay asinne yashissenna .
inttenoo , ta ashkkaratoo , yaaqooba zaretoo , taani goday inttenaara de7iyo gishshawu , yayyoppite ! taani inttena laalido kawotettata ubbaa muleera xayssana; shin inttena muleera xayssikke . taani inttena likke pirddan qaxxayana; qixaatee baynnan inttena muleera coo yeddikke . taani goday hagaa odays &quot; yaagees .
gibxxe kawoy gaaza olanaappe kasetidi , pilisxxeema biittaa xeelliyaagan godaappe hananabaa yootiya ermmaasakko yiida qaalay hagaa .
goday hagaadan yaagees; &quot; be7ite , huuphessa bagga biittappe haattay xuuqqananne di7oy gelido kixa haattadan goggana . goggidi biittaanne biittaa bollan de7iyaabaa ubbaa , katamatanne katamatu giddon de7iya asaa ubbaakka muukkana . yaatobare asay waassana; he biittan de7iya ubbay yeekkana .
ayssi giikko , eti paratu kottiyaa , paraa gaaretu giirettaanne gaaretu irzzotu gonddorssaa siyana; siyidi aawati bantta kushee arggaacido gishshawu , bantta naata maaddanawu guyye simmokkona .
pilisxxeema asaa xayssanawunne xiiroosanne sidoona maaddanawu attidaageeta biittaappe xayssanawu wodee gakkiis . goday pilisxxeema asata , hegeetikka meediteraane abbaa xanxxan attida kafttoore zareta xayssana hanees .
gaaza asay gita kayyuwaa kayyottiis; asqqaloona asaykka sirphphi giis . inttenoo , abbaa xanxxa garan attidaageetoo , intte awude gakkanaashin , intte bollaa qanxxerettiiddi kayyottuuteetii ?
&quot; intte , nenoo godaa bisuwawu , neeni co77u geennan ixxiyoogee awude gakkanaashiinee ? ne shoohuwawu simma gela ! co77u gaada shemppa ! yaageeta .
shin goday a azazirggin , i waani co77u go geetii ? asqqaloona bollinne abbaa xanxxa biittan de7iya asaa bolli i a sunttirggiis &quot; yaagees .
moo7aaba biittaa xeelliyaagan ubbaappe wolqqaama goday , israa7eela xoossay hagaadan yaagees; &quot; nabo katamaassi aayye7ana ! ayssi giikko , i bayana . qiriyaatayma katamay kawuyyananne omoodettana; eta qatotikka kawuyyananne meqerettana .
hagaappe hini baggan moo7aaba ceeqoy xayana . ayssi giikko , haseboona kataman de7iya asay moo7aaba bolli , haayite ! he biittaa ane muleera xayssoos yaagidi iitabaa maqettiis . nenoo , maadimeena katamawu , nenakka sirphphi oottana; ne geeduwaa olay kaallana .
&quot; horonayma asay , laalettaynne wolqqaama bashshay gakkiis yaagidi waassiyo waasuwaa siyite !
moo7aabi meqerettana; a naati yeekkiyo yeehuwaa siyite !
eti yeekkiiddi , luhiita pudettaa kiyana; horonayma dugettaakka bashshawu waassiyaageetu waasuwaa siyiiddi wodhdhana .
eti issoy issuwaa , baqatite ! bazzon de7iya harddiidaadan woxxidi , intte shemppuwaa ashshite ! yaagana .
&quot; nenoo , moo7aaba biittawu , neeni ne wolqqaaninne ne duretettan ceeqettido gishshawu , neenikka omoodettana . qassi kamoosha giyo xoossaykka ba qeesetuuranne ba halaqatuura issippe omoodettidi , harasaa baana .
goday yootidoogaadan , katamata ubbaa xayssiyaagee yaana; issi kataminne attenna; wombbaynne dembbay ubbay issippe xayana .
moo7aabayyo i paallidi attiyo qefiyaa immite . a katamati ubbay baysa gidana; issi asinne etan de7enna .
&quot; godaa oosuwaa shenehoo giidi oottiya uray qanggettidaagaa gido ! goday azazi wottin , suuttaa gussennaadan ba bisuwaa teqqiya uraykka qanggettidaagaa gido !
&quot; moo7aabi yelagatettaappe doommidi , ishaluwan de7ida asa mala; i hara biittawu omoodettibeenna . moo7aabi baattaappe baattawu tigettennaaninne qaaxxennan , mal77oy laamettennaaninne sawoy aggennan , uttidi de7i bayida woyne eessaa mala .
moo7aaba aatti yeggiyaageeta taani goday kiittiyo gallassati yaana . eti a aatti yeggidi , baattaappe cinggiriishana; cinggiriishidi , a baattaa mentterettana .
yaatin , israa7eela asay ba ammanettido , beeteelen de7iya eeqan kawuyyidoogaadan , moo7aaba asaykka ba xoossan kamooshan kawuyyana .
&quot; intte , nuuni wolqqaama asanne mino olanchcha giidi ayssi ceeqetteetii ?
be7ite , moo7aaba biittaynne yan de7iya katamati bayidosona . a yelaga attumaasatikka shuhettanawu duge biidosona . taani kawoy , ubbaappe wolqqaama godaa geetettiyaagee hagaa odays .
moo7aaba bashshay matattiis; tuggay a bollan yiyo wodeekka eesotiiddi gakkiis .
&quot; a yuushuwan de7iya asawu , a gitatettaakka eriya ubbawu , mino gidida kawotaa xam77ay waani meqqidee ! bonchchettida xam77ay waani kinchchettidee ! yaagidi zilaalite .
&quot; inttenoo , diboona kataman de7iyaageetoo , intte bonchcho sohuwaappe wodhdhidi , mela biittan uttite . ayssi giikko , moo7aaba xayssiyaagee intte bollankka yaana; intte qatuwaa ubbaakka laalana .
&quot; aaro7era kataman de7iyaageetoo , ogiyaa doonan eqqidi xeellite; kessi ekkidi baqatiya attumaasaanne maccaasaa , aybee kiyiday ? yaagidi oychchite .
&quot; oychchobare eti , moo7aabi meqqido gishshawu kawuyyiis; ayyo yeekkitenne zilaalite ! moo7aabi bayidoogaa arnnoona shaafaa lanqqiyan awaajjite ! yaagidi zaarana .
&quot; gezziyan de7iya holoona , yaahixa , mefa7aata ,
diboona , nabo , beeti-dibilaatayma ,
qiriyaatayma , beeti-gamuula , beeti-ma7oona ,
qiriyootanne , booxira geetettiya katamatu bollaaninne mataaninne haahuwan de7iya moo7aaba katamatu bollan pirdday yiis .
moo7aaba kacee qanxxettiis; a qeseekka meqqiis . taani goday hagaa odays .
&quot; godaa bollan otorettido gishshawu , moo7aaba ushshidi mattoyite . mattoyin ba cooyido cooshshaa bollan gonddoretto; asay ubbaykka a bollan qilliicco .
kase neeni israa7eela bollan qilliiccabeykkii ? abaa haasayiyo wode , neeni karada huuphiyaa qaattidoogee israa7eeli kaysotu giddoppe oyqettiineeyye ?
&quot; inttenoo , moo7aaban de7iyaageetoo , katamaappe kiyi biidi , shuchchaa kooppuwaa giddon de7ite . aafuwaa doonan ba keettaa keexxiya haraphphee mala gidite .
moo7aabi keehi otorettiis; moo7aaba asay ay keenaa ayyiyaakko , minddattiyaakkonne otorettiyaakko , qassi banttana eti ay keenaa xoqqissi wottidaakko , taani siyaas .
taani goday eta minddaa erays; shin aynne maaddenna; eta ceeqoykka aybakka oottenna .
hegaa gishshawu , taani moo7aabassi waassays; qiirihereesa asaassikka kayyottada yeekkays .
&quot; inttenoo , siibima asawu , yaa7izeera asaassi yeekkiyoogaappe aattada taani inttessi yeekkays . intte tashee daayidi , maxine abbaa pinnidi , yaa7izeera gakkida woyniyaa turaa mala; shin intte ofintta teeraanne intte woyniyaa wurccuwaa bonqqiyaageeti yiidi xayssirggidosona .
lo77o kattay ayfiyo moo7aaba biittaappe pashkkaynne ufayssay ekettiichchiis . woyniyaa teeraa gum77iyo sohotuppekka woyne eessay goggennaadan teqqarggaas . ooninne naa77antto a ililiiddi gum77enna . asaa cenggurssay siyettikkokka , ufayssa cenggurssa gidenna .
&quot; eti haseboonaaninne el77aalen waassiyo waasoy yahaaxa gakkanaashin siyettees . qassi xoo7aaroppe biidi , horonaymanne egilaati-shaliishiyaa gakkanaashin siyettees . haray atto nimiriima haattaykka meliis .
&quot; taani moo7aaban asay goynniyo xoqqa sohotun yarshshiyaageetanne bantta xoossatussi ixaanaa cuwayiyaageeta xayssana . taani goday hagaa odays .
eti kase demmido duretettay ubbay ha77i xayiichchido gishshawu , ta wozanay moo7aabassinne qiirihereesa asaassi baliyan yeekkiya asadan yeekkees .
eti ubbay bantta huuphiyaanne bantta buuchchaa meedidosona; bantta kushiyaakka qanxxidi masunxxissidosona; qassi bantta xeessankka waaruwaa gixxidosona .
moo7aaban de7iya keetta ubbaaninne dabaaban yeehoppe attin , harabi baawa . ayssi giikko , moo7aaba taani ooninne koyenna otodan menttaas . taani goday hagaa odays .
&quot; moo7aabi ayba meqo meqqidee ! a asaynne ayba waaso waassii ! moo7aabi yeellatiiddi , ba zokkuwaa wora ayba zaaro zaarii ! hegaa gishshawu , moo7aabi ba yuushuwan de7iya ubbatussi miicciyoobaanne dagammiyoobaa gidiis &quot; yaagees .
goday hagaadan yaagees; &quot; argganttay ba qefiyaa piddi ootti paalliiddi yiyoogaadan , morkkee moo7aaba bollan yaana .
a katamati ohettana; a qatotikka ekettana . he gallassi moo7aaba mino olanchchatu wozanaykka maaretay oyqqido maccaasee wozanaa mala gidana .
moo7aabi ta bollan , godaa bollan makkalido gishshawu xayana; hagaappe sinttawu i kawotetta gidenna .
&quot; inttenoo , moo7aaban de7iyaageetoo , yashshiyaabay , ollaynne piree inttena naagees . taani goday hagaa odays .
yashshiyaabaappe baqatidi woxxiya ooninne ollan kunddana; qassi ollaappe pude kiyiya ooninne piriyan ohettana . ayssi giikko , taani moo7aaba qaxxayiyo wodiyan hegaa oottana . taani goday hagaa odays .
&quot; baqatidi biidaageeti wolqqa xayidi , haseboona katamaa kuwan eqqidosona . ayssi giikko , haseboona katamaappe tamay , qassi kawoy sihooni beni de7ido keettaappe lacoy kiyidi , moo7aaba biittaa ubbaanne an de7iya makkalanchcha asaa maana .
moo7aaba asawu , intteyyo aayye7ana ! kamoosha giyo xoossaassi goynniyaageeti xayidosona; eta attuma naatinne macca naati omoodettidi biidosona .
&quot; gidikkonne , wurssetta wodetun taani moo7aaba asaassi zaarada sa7aa ishalissana . taani goday hagaa odays &quot; yaagees . moo7aaba bolli odettida hiraagay hagan wuriis .
amoona asaa xeelliyaagan goday hagaadan yaagees; &quot; israa7eelassi attuma na7i baawee ? woykko laattiyaabi baawee ? yaatin , molooka giyo xoossawu goynniya asati gaada biittaa ayssi oyqqidonaa ? eta katamankka ayssi uttidonaa ?
amoona asay de7iyo raaba katamaa bollan olaa waasoy siyettanaadan , taani goday oottana gallassati yaana . he katamay qolettidi , baysa attana . a yuushuwan de7iya qeeri katamatikka taman xuugettana . israa7eela asaykka bana ba laataappe yedettidaageeta yedettana . taani goday hagaa odays .
&quot; inttenoo , haseboona asatoo , aaya katamay kolettiichchido gishshawu zilaalite ! inttenoo , raaba asatoo , yeekkite ! waaruwaa maayidi kayyottite ! qassi wozanaa bayidi , katamaa gimbbiyaa giddon woxerettite ! ayssi giikko , intte xoossay molooki ba qeesetuuranne ba halaqatuura omoodettana .
inttenoo , ammanoy baynna asatoo , intte , nu bollan ooni woraajjii ? yaagidi intte duretettaaninne intte aradda wombbatun ayssi ceeqetteetii ?
taani ne yuushuwan de7iyaageeti ubbay nena daganttanaadan oottana . taani goday , ubbaappe wolqqaama goday hagaa odays . intte ubbaykka kiyidi baqatana; qassi baqatidi biidaageeta shiishshiyaabay xayana .
&quot; gidikkonne , wurssetta wodetun taani amoona asaassi zaarada ishalissana . taani goday hagaa odays &quot; yaagees .
eedooma biittaa xeelliyaagan ubbaappe wolqqaama goday hagaadan yaagees; &quot; temaana asaayyo aadhdhida eratettay baawee ? cincca asatuppe zoree xayiichchidee ? eta aadhdhida eratettay etappe goossiichchidee ?
inttenoo , dadaanan de7iyaageetoo , baqatidi ciimma gonggoluwan qosettite ! ayssi giikko , taani eesawa zerettaa qaxxayiyo wodiyan , a bolli bashshaa ehaana .
woyniyaa maxiyaageeti yiikko , maxiiddi poshiluwaa ashshokkonaa ? kaysoti qammi gelikkokka , banttana koshshiyaagaa xalaalaa ekkokkonaa ?
shin taani eesawa zerettaa qaarada kallo ashshana; eti qosettanawu danddayenna mala , eti qosettiyo sohotakka taani qaarada , qoncce soho oottana . eesawa zerettay ubbay xayana; etappe issoynne attenna .
intte giddon de7iya aaya aawu hayqqiichchido naata taayyo aggi bayite; eta taani dichchana . qassi intte am77etikka tanan ammanettona &quot; yaagees .
goday hagaadan yaagees; &quot; simmi qaxxayettanawu bessenna asati qixaatiyaa xuu7aa uyiyaageeta gidaappe attin , intte waani qaxxayettennan attana giidi qoppeetii ? tuma inttekka qixaatiyaa xuu7aappe uyeetappe attin , coo attekketa .
booxira katamay baysa gididi attana; a be7ida asaassi ubbaassi daganttiyaabaa , qilliicciyoobaanne qanggiyoobaa gidana . qassi a yuushuwan de7iya qeeri katamati ubbaykka merinawu kolettidi attana . hagaa taani goday ta sunttan caaqqays &quot; yaagees .
taani godaappe yiida issi kiitaa siyaas . kawotettatu giddo kiitettidaagee , &quot; eedooma bolli woraajjanawu shiiqite ! aara olettanawu denddite ! &quot; yaagiis .
goday hagaadan yaagees; &quot; simmi taani inttena kawotettatu giddon guuttana; asaa giddonkka karettidaageeta oottana .
inttenoo , shuchchaa kooppuwaaninne deriyaa bollan de7iyaageetoo , intte yashissiyo yashshaynne intte otoroy inttena cimmiis . intte intte keettaa argganttaagaadan xoqqan keexxikkokka , taani inttena hegaappekka duge wottana .
&quot; eedooma biittay asa daganttiya biitta gidana . yaara aadhdhiya asay ubbay a bashshaa be7idi , dagammananne , poora ! gaana .
sadoominne gamoori bantta yuushuwan de7iya katamatuura bayiyo wode hanidoogaadan , ooninne yan de7enna; asi mulekka yan uttenna . taani goday hagaa odays .
&quot; yorddaanoosa shaafaa lanqqiyan de7iya woraappe lo77o qooroy de7iyoosaa qoppennan kiyiya gaammuwaadan , taani yaada , eedooma asata qoppennan eta biittaappe yedettana . hegaappe guyyiyan , ta doorido asa a bollan sunttana . ta malay baawa; taani oottana giidobaakka teqqanawu danddayiya asi baawa . ay henttanchchi tanaara eqettanawu danddayii ?
&quot; hegaa gishshawu , taani goday eedooma bollaaninne temaana katamaa asaa bollan oottanawu halchchidobaanne qoppidobaa siyite ! eta naata wolqqan goochchidi efaana; hegaa gaasuwan eta so asay ubbay dagammana .
eedooma kunddettaa giirettay biittaa qaattana; eedoomatu waasoykka zo7o abbaa gakkanaashin siyettana .
argganttay ba qefiyaa piddi oottidi , bollappe duge eesuwan paallidi yiyoogaadan , morkkee booxira bollan yaana . he gallassi eedooma olanchchati maaretay oyqqido maccaaseedan hirggana &quot; yaagees .
damasqqo xeelliyaagan goday hagaadan yaagees; &quot; iita oduwaa siyido gishshawu , hamaatanne arifaada katamatun de7iya asay yeellatiisinne yayyiis . beetay shociyo abbaadan , eta wozanay shemppuwaa demmanawu danddayibeenna .
damasqqo asay daafuriis; eti dagaman shabbirettidi baqatidosona; maccaasiyo maaretay oyqqiyoogaadan , metoynne tuggay eta oyqqiis .
ufayssay kumido he erettida katamay asi de7enna soho gidana !
hegaa gishshawu , he gallassan he kataman de7iya yelaga attumaasa ubbay katamaa giddo ogetun hayqqana; olanchchati ubbaykka wurana . taani , ubbaappe wolqqaama goday hagaa odays .
taani damasqqo katamaa dirssaa gimbbiyan tamaa yeddana; he tamay benihadaada qatota ubbaa maana &quot; yaagees .
baabiloone kawoy naabukadanaxoori olidi xoonido qeedaarenne haxoora kawotettata xeelliyaagan goday hagaadan yaagees; &quot; denddite; denddidi qeedaare asaa olite ! he arshsho baggaara de7iya asaa wurssite !
eta dunkkaanetanne eta wudeta ekkite ! eta magalashota , eta aquwaa ubbaanne eta gaameelata ekkite ! yaatidi etawu , intte yuusho ubban shabbirssay denddiis ! yaagidi odite .
&quot; inttenoo , haxooran de7iyaageetoo , baabiloone kawoy naabukadanaxoori intte bollan iitabaa oottanawu maqetti uttido gishshawu , baqatite; haahosaa biidi , ciimma gonggoluwan qosettite ! taani goday hagaa odaas .
&quot; naabukadanaxooraa , dendda ! denddada hirggi baynnan saro de7iya kawotettatu bolli woraajja ! taani goday hagaa odays . eta katamaa gimbbiyawu ifitti woykko hiraqoy baawa . eti banttarkka de7oosona .
&quot; eta gaameelati bonqqettana; eta wudeekka omoodettana . bantta huuphiyaa shubeeriyaa meedissiyaageeta ubbaa taani carkkuwan laalana; taani ubbasaara eta bolli bashshaa ehaana . taani goday hagaa odays .
haxoori merinawukka worakanati de7iyo bazzo gididi attana . ooninne yan de7enna; asi mulekka yan uttenna &quot; yaagees .
yihudaa kawoy sedeqiyaasi koyro kawotido wode , elaama biittaa xeelliyaagan godaappe ermmaasakko yiida qaalay hagaa .
ubbaappe wolqqaama goday hagaadan yaagees; &quot; elaamassi waanna wolqqa gidiya eta wonddafiyaasata taani worana .
ubbasaara taani elaama bollan carkkuwaa ehaana; etakka he carkkuwan ubbasaa laalana . hegaa gishshawu , elaama asay laalettidi gakkenna biitti de7enna .
eta morkketu sinttaaninne eta woranawu koyiyaageetu sinttan taani elaama daganttana . taani ta gita hanqquwan eta bolli bashshaa ehaana . taani goday hagaa odays . taani eta xayssana gakkanaashin , bisuwan yedettana .
taani elaama kawuwaanne eta halaqata xayssada , ta kawotaa araataa yan wottana .
&quot; gidikkonne , wurssetta wodetun taani elaama asaa zaarada ishalissana . taani goday hagaa odays &quot; yaagees .
baabiloone biittaanne baabiloone asaa xeelliyaagan hananabaa yootiya ermmaasa baggaara goday odido qaalay hagaa:
&quot; kawotettatu giddon oditenne awaajjite . banddiraa xoqqu ootti oyqqidi , aybanne qosennan , hagaadan yaagidi yootite; baabiloonee kunddiis ! beelanne mardduuka geetettiya a xoossatikka yeellatidosonanne meqerettidosona . qassi a misiletinne a eeqati meqerettidosona .
huuphessa bagga biittaappe issi kawotettay yaana; yiidi baabiloone biittaa bashshana . yaatobare asaykka meheekka ubbay baqatana; ooninne yan de7enna yaagite &quot; yaagiis .
goday hagaadan yaagees; &quot; he wodiyaaninne he gallassatun israa7eela asaynne yihudaa asay issippe gididi , yeekkiiddi yaana; yiidi godaa bantta xoossaa koyana .
eti xiyoone efiya ogiyaa oychchidi , bantta sinttaa yaa zaaridi , haayite ! nuuni mulekka dogettenna merinaa maachchaa godaara ane maacettoos yaagana .
&quot; ta asay bayida dorssatu mala gidiis; eta henttanchchati eta balettidi , deriyan wora yeddidosona . issi deriyaappe hara deriyaa toylattiiddi , bantta birddiyaa dogidosona .
demmida ubbay eta dechchiis . eta morkketi , nuuni aynne mooribookko; hagee metoy ubbay eta gakkidoogee , eti godaa , bantta shemppo sohuwaa , bantta mayzza aawatu hidootaa naaqqido gishshaassa yaagidosona .
&quot; inttenoo , israa7eela asatoo , ha77i simmi baabiloone asaa giddoppe kiyidi baqatite ! baabiloonetu biittaappe biite ! yaatidi wudiyaa kaalettiya deeshsha orggiyaa mala gidite .
ayssi giikko , taani huuphessa bagga biittaappe gita gita kawotettatu citata denttada , baabiloone bolli ehaydda de7ays . eti a olana; olidikka oyqqana; eta zubbee dukkidi zambbiya olanchchaa mala .
baabiloone biittay bonqqettana; a bonqqiya ubbay kallana . taani goday hagaa odays .
&quot; inttenoo , baabiloone asatoo , ta asaa bonqqiyaageetoo , intte ufayttidi , poccu giideta . qooruwaa kallida usseedan , intte phixxillideta; korima paraadan caaggideta .
shin ha77i intte waanna katamay yeellatananne kawuyyana . qassi kawotettatu giddonkka baabiloonee ubbaappe wurssetta gidana; haatti baynna mela bazzo gidana .
godaa hanqquwaa gaasuwan , baabiloonee asi de7ennasaa gidana; i muleera qolettana . a lanqqiyaara aadhdhiya ubbay a bollan gakkida boshaa be7idi , dagammananne , poora ! gaana .
&quot; inttenoo , wonddafiyaa dukkiyaageetoo , baabiloone olanawu a yuushuwan salppite; i godaa bollan nagaraa oottido gishshawu , intte zubbetun ubban a dukkite .
ubba baggaarakka baabiloone bollan olaa waasuwaa waassite ! baabiloonee kushiyaa immiis; a adussa gimbbeti kunddidosona; a gimbbiyaa dirssaykka kolettiis . goday a bollan haluwaa kiyiiddi de7iyo gishshawu , inttekka a bollan haluwaa kiyite ! i haratu bollan oottidobaa inttekka a bollan oottite !
zerettaa zeriyaagaanne cahaa wode baacaara kiyiyaagaa ubbaa baabilooneppe xayssite . un77ettiyaageetu bisuwaassi yayyido gishshawu , he biittan de7iya asay ubbay ba yaraakko yaraakko simmidi , ba biitti biitti baqatana .
&quot; israa7eeli gaammoy yedettidi laalido dorssaa mala . koyro asoore kawoy a ashuwaa miis; wurssettan qassi baabiloone kawoy naabukadanaxoori a meqettaa xoggiis .
hegaa gishshawu , ubbaappe wolqqaama goday , israa7eela xoossay , taani hagaa odays: asoore kawuwaa taani qaxxayidoogaadan , baabiloone kawuwaakka a biittaakka qaxxayana .
shin israa7eela i heemettiyo sohuwaa zaarana; qarmmeloosanne baasaane deretun i heemettana . qassi eti efireema gezziyaaninne gala7aade gezziyan kallidi maana .
he wodiyaaninne he gallassatun asay israa7eelan mooruwaa koyana; shin mooroy xayana; yihudan nagaraa koyana; shin beettenna . ayssi giikko , hayquwaappe taani ashshido israa7eela asaa atettaa nagaraa taani atto yaagana . taani goday hagaa odays &quot; yaagees .
qassikka goday hagaadan yaagees; &quot; miraatayma biittaanne piqooda biittan de7iya asaa bollan denddite; denddidi eta olite , woritenne eta mule xayssite . taani inttena azazidoogaadan ubbabaa oottite .
he biittan olaa waasoy siyettees; gita bashshaykka gakkiis .
biittaa sa7aa ubbaa liiqissiya dijinoy ayba meqo meqqidee ! ayba liiqo liiqidee ! kawotettatu ubbaa giddon baabiloonee ayba daganttiyaabaa gididee !
nenoo , baabiloonee , taani nena oyqqanawu piriyaa wottaas; wottin neeni erennan de7aydda gelada oyqettadasa . neeni tanaara , godaara gaaddetido gishshawu oyqettadasa .
taani goday ta ola miishshaa wottiyo keettaa dooyaas; dooyada ta hanqquwaa ola miishshaa appe kessaas . ayssi giikko , taani goday , ubbaappe wolqqaama goday baabiloone biittan oottiyo oosoy de7ees .
yaara haara a bolli woraajjite ! kattay de7iyo a gootarata pogite; omooduwaakka kattaadan issidiran guuppite ! aybanne ashshennan akka wurssi xayssite !
boorata shukkiyoogaadan , eta olanchchata siifite ! baabiloone asaayyo aayye7ana ! ayssi giikko , eta gallassay , eti qaxxayettiyo wodee gakkiis .
&quot; omoodettida asati baabilooneppe kessi ekkidi , yerusalaame baqatana . baabiloone biittaa asay beeta maqidasiyaa bollan oottidobaassi goday eta xoossay haluwaa kiyiyoogaa eti xiyoonen haasayana .
&quot; baabiloone olanawu wonddafiyaa dukkiyaageeta ubbaa xeegite; issoynne kessi ekkennaadan , eti a yuushuwan dooddona . godaa bolli , israa7eela geeshshaa bolli , i otorettido gishshawu , ayyo a oosuwaadan zaarite . i haratu bollan oottidoogaadan , a bollankka oottite .
hegaa gishshawu , a yelaga attumaasati katamaa giddo ogiyan hayqqana; he gallassi a olanchchati ubbay xayana . taani goday hagaa odays &quot; yaagees .
goday , ubbaappe wolqqaama goday hagaadan yaagees; &quot; nenoo , otoranchchawu , taani ne bolli denddaas . ayssi giikko , ne gallassay , neeni qaxxayettiyo wodee gakkiis .
otoranchchay xubettidi kunddana; a denttiyaabikka de7enna . taani a katamatu giddon tamaa eettana; he tamay yuushuwan de7iya ubbaa mirggana &quot; yaagees .
ubbaappe wolqqaama goday hagaadan yaagees; &quot; israa7eela asaynne yihudaa asay issippe naaqettiis . eta omooddidi efiidaageeti eta wolqqappe mintti oyqqidosona; oyqqidi yeddennan diggidosona .
shin eta woziyaagee mino; a sunttaykka ubbaappe wolqqaama godaa . i eta biittaayyo shemppuwaa immanawu , eta gishshawu mootettees . shin baabiloone biittan de7iyaageetuyyo shabbirssaa immana .
&quot; baabiloone asaynne baabiloone biittan de7iyaageeti bisuwan hayqqona ! &quot; a halaqatinne a aadhdhida eranchchati bisuwan hayqqona ! taani goday hagaa odays .
&quot; a worddo hananabaa yootiyaageeti , eeyyati bisuwan hayqqona ! &quot; a wolqqaama olanchchati , dagammidaageeti bisuwan hayqqona !
&quot; a paratu bollinne a paratu gaaretu bolli , qassi maccaasa mala gidida a allaga olanchchatu bolli bisoy yo ! &quot; a buquraa minjjiyo keettaa bolli bisoy yo ! yaatobare a buquray ubbay bonqqettana .
&quot; a bolli koshay yo ! yaatobare a haattay melana . ayssi giikko , baabiloone biittay eeqaa misileti kumido biitta; he misileti asaa daganttoosonanne eeyyettoosona .
&quot; hegaa gishshawu , baabiloonee bazzo do7atinne worakanati de7iyo soho gidana; qassi yanchchatikka an de7ana . an merinawukka asi de7enna; yeleta ubbankka asi an uttenna .
xoossay beni sadoomanne gamoora eta yuushuwan de7iya katamatuura issippe xayssidoogaadan , baabiloonen ooninne de7enna; asi mulekka yan uttenna . taani goday hagaa odays .
&quot; be7ite , asay huuphessa bagga biittaappe yees; mino kawotettatinne daro kawoti sa7aa gaxaappe yaanawu denddoosona .
eti bantta wonddafiyaanne tooraa oyqqidosona; eti meqettaa iitanne yeddi maarenna asa . eti bantta paraa toggidi biyo wode , beetay shociyo abbaa gunttaadan hanees . nenoo , baabiloonee , eti ubbaykka olawu giigida asaa gididi , ne bollan salppidosona .
&quot; baabiloone kawoy eta oduwaa siyiis; siyin a kushee daafuridi , hilssi giis; maaretay oyqqido maccaaseedan , un77oy a oyqqiis .
&quot; yorddaanoosa shaafaa lanqqiyan de7iya woraappe lo77o qooroy de7iyoosaa qoppennan kiyiya gaammuwaadan , taani yaada , baabiloone asaa eta biittaappe yedettana . hegaappe guyyiyan , ta doorido asa a bollan sunttana . ayssi giikko , ta mali baawa; taani oottana giidobaakka teqqanawu danddayiya asi baawa . ay henttanchchi tanaara eqettanawu danddayii ?
hegaa gishshawu , taani goday baabiloone asaa bollaaninne baabiloone biittaa bollan halchchidobaanne qoppidobaa siyite ! eta naata wolqqan goochchidi efaana; hegaa gaasuwan eta so asay ubbay dagammana .
baabiloone kunddettaa giirettay biittaa qaattana; baabiloonetu waasoykka kawotettatu ubban siyettana &quot; yaagees .
goday hagaadan yaagees; &quot; baabiloone asaanne baabiloone biittaa xayssiyaabaa taani kiittana .
taani baabiloone bolli allagata kiittana; eti yiidi , a suraggana; a biittaa baysa oottana . a bashshaa gallassi eti ubbasaara a dooddana .
a olanchchati wonddafiyaa dukkanaashin woykko bantta ola miishshaa gixxanaashin gattoppite . a yelagata ashshoppite; a olanchchata muliyaa xayssite .
eti baabiloone biittan siifetti wurana; eta katamatu ogetunkka cadetti kunddana .
israa7eela biittaynne yihudaa biittay israa7eela geeshshaa , tana , naaqqido nagaran kumidaagaa gidikkonne , israa7eela gidin , yihudaa gidin , naa77aakka taani eta xoossay , ubbaappe wolqqaama goday yeggabeykke .
&quot; baabilooneppe baqatite ! asi ubbi ba shemppuwaa shemppuwaa ashsho ! i oottido nagaraa gaasuwan intte wuroppite ! hagee wodee taani goday ta awutiyaa achchiyo wode .
baabiloonee sa7an de7iya asay ubbay uyidi mattottiyo woyne eessay tigettiyo , ta kushiyan de7iya worqqa wanccaa mala . kawotettati ubbati he woyne eessaa uyidi gooyidosona .
baabiloonee qoppennan kunddidi meqqiis . hegaa gishshawu , ayyo yeekkite ! a masunttaassi xaliyaa immite . ooni erii , i paxanaakkonne .
baabiloonen de7iya allaga asati , nuuni baabiloone pattanawu koyida; shin paxanawu danddayibeenna . ane a aggiigidi , nu biitti biitti simmoos . ayssi giikko , a pirdday haakkidi , saluwaa gakkiis; bolla saluwaa gufanttuwaa gakkanawu pude xoqqiis yaagidosona &quot; yaagees .
israa7eela asay , &quot; goday nuna shatinttiis ! ane yerusalaame biidi , goday nu xoossay oottidobaa asaassi odoos ! &quot; yaagana .
goday baabiloone xayssanawu qofaa qachchido gishshawu , meedoonatu kawota olawu denttiis; i ba beeta maqidasiyaa awutiyaa hagaadan oottidi achchana . meedoonatu gadaawati hagaadan yaagidosona; &quot; zubbeta leefite; gonddalleta oyqqite !
baabiloone bolli olaa banddiraa denttite; naagiyaageetakka minttite ! wochchiyaageetakka eta sohuwan sohuwan wottite; zuggidi naagiya olanchchatakka giigissite ! &quot; yaagidosona . ayssi giikko , goday baabiloonen de7iya asaa bolli haasayidobaanne qoppidobaa oottana .
baabiloonee daro shaafatinne daro aqoy kumido biitta; shin a wurssettay gakkiis; a de7uwaa turaykka duuxxiis .
ubbaappe wolqqaama goday , &quot; boolee biittaa kumiyoogaadan , taani asata ne biittan kunttana; etikka nena xoonido ufayssaa bantta qaalaa xoqqu oottidi , ne bollan gayrana &quot; yaagidi ba sunttan caaqqiis .
goday ba wolqqan sa7aa medhdhiis; ba aadhdhida eratettan biittaa baasiis; salotakka ba akeekan micciis .
i haasayiyo wode , saluwan de7iya haattati guummoosona . shaarata i sa7aa gaxaappe ehees . qassi iray bukkiyo wodekka , wolqqanttaa wolqqammissees . ba minjjiyo sohuwaappekka carkkuwaa kessees .
asi ubbi akeekinne eri baynnaagaa . qassi worqqaa tigidi , eeqa misileta medhdhiyaageeti ubbati yeellatidosona . ayssi giikko , eta misileti worddonne shemppoy baynnaageeta .
he misileti pattennaageetanne karettidaageeta . eta bollan pirdday yiyo wode , eti xayana .
shin yaaqooba xoossay hegaa mala gidenna . ayssi giikko , i ubbabaa medhdhidaagaa . israa7eela asay i baassi doorido zare . a sunttaykka ubbaappe wolqqaama godaa .
goday hagaadan yaagees; &quot; baabiloonee , neeni ta dijinonne ta ola miishsha . nenan go7ettada taani biittata mentterettaas; kawotettatakka xayssaas .
nenan paratanne paraa toggiyaageeta , para gaaretanne eta laaggiyaageeta mentterettaas .
nenan maccaanne attumaa , cimaanne naatuwaa , wodallatanne geela7ota mentterettaas .
nenan henttanchchaanne a wudiyaa , goyiyaagaanne a waatta boorata , deriyaa haariyaageetanne halaqata mentterettaas &quot; yaagees .
goday hagaadan yaagees; &quot; baabiloone asaynne baabiloonen de7iyaageeti xiyoone bolli oottido iitaa haluwaa taani intte xeellishin kessana .
&quot; nenoo , baabiloonee , neeni biittaa sa7aa bashshiya wogga deriyaa mala; shin taani goday nena morkkays . taani ta kushiyaa yeddada , nena deriyaa bollappe duge gonddorssana; hegaappe guyyiyan , neeni biittanne bidintta gidada attana .
naa77antto neeppe baasuwan yeggiyo woykko gimbbiyawu ekkiyo shuchchi de7enna; neeni merinawukka baysa gidana . taani goday hagaa odays .
&quot; baabiloone bolli olaa banddiraa denttite; asaa ubbaa giddon malkkataa punnite . a olanawu asaa ubbaa giigissite; araaraate , miinanne ashkkanaaza kawotettata xeesite . ola gadaawaakka sunttite; booliyaa keena daro paratakka ehiite .
baabiloone olanawu kawotettata ubbaa giigissite; meedoona kawota , eta halaqata , deriyaa haariyaageetanne eti haariyo biittaa asaa ubbaa denttite .
&quot; baabiloone ooninne de7enna bazzo oottanawu goday halchchido halchchuwaa poliyo gishshawu , biittay ubbay kokkoreesinne porqqattees .
baabiloone olanchchati olaa olettiyoogaa aggidosona; aggidi bantta qatuwan utti bayidosona . eta wolqqay hitiis; hitin eti maccaasa mala gididosona . eta keettatikka xuugettidosona; eta katamaa yuushuwaa gimbbiyaa penggetikka meqqidosona .
ha gaxaappe hini gaxaa gakkanaashin , katamay morkkiyan ohettidoogaa baabiloone kawuwaassi yootanawu , woxxiyaagee woxxiyaagaa kaallidi , kiitettidaageekka kiitettidaagaa kaallidi boosona .
qassi shaafaara pinniyo sohoti ohettidoogaa , qatoti xuugettidoogaanne olanchchati dagammidoogaa eti kawuwaassi yootanawu boosona &quot; yaagees .
ubbaappe wolqqaama goday , israa7eela xoossay hagaadan yaagees; &quot; baabiloone biittay kattaa qoxxiyo awudiyaa mala; guutta wodiyaappe guyyiyan , i cakettiyo wodee yaana &quot; yaagees .
yerusalaame asay hagaadan yaagees; &quot; baabiloone kawoy naabukadanaxoori nuna wurssidi miis; nu katamaakka mela de7iya oto mala kessiis . demee mittiyoogaadan , a mittiis; mal77oban kunttidoogaadan , i nu aquwan ba ganjjiyaa kunttiis; yaatidi attidaagaa mucidi cuchchiis .
hegaa gishshawu , baabiloonee nu bollinne nu asaa bolli oottido iitabay ubbay a bolli simmo . nu suuttaa acoy baabiloonen de7iya asaa achcho &quot; yaagees .
hegaa gishshawu , goday yerusalaame asaassi hagaadan yaagees; &quot; ne gishshataa taani mootettana; ne haluwaakka taani kessana . taani baabiloone haattaa melissana; a pulttotakka toyssana .
baabiloonee shuchcha doorenne worakanati de7iyo geesso gidana . qassi a be7ida ubbay dagammananne , poora ! gaana . an issi asinne naa77antto de7enna .
baabiloone asay ubbay gaammodan gudees; qassi gaammo maradan daarees .
etawu bollay ho77iyo wode , taani etayyo ufayssiya ushshaa gibiraa giigissana; eti hegaappe uyidi , banttana balana gakkanaashin , taani eta mattoyana . eti naa77antto denddennaadan , merinawu xiskkana . taani goday hagaa odays .
shukkanawu efiyo dorssatudan , dorssa orggetudaaninne deeshsha orggetudan , taani eta shuhawu efaana .
&quot; asay ubbay sabbiyo baabiloonee ohettiis ! baabiloonee kawotettatu ubbaa giddon ayba daganttiyaabaa gididee !
baabiloone morkketi abbaa beetay denddiyoogaadan denddidi , kataman eellidosona .
a katamati kolettidi , daganttiyaabaa kiyidosona; iri bukkenna bazzo biitta , ay asinne de7enna biittanne asa na7i gidduwaara kanttenna biitta kiyidosona .
beela giyo baabiloone xoossaa taani qaxxayana; i mittidobaakka taani a uluwaappe kesissana . hegaappe guyyiyan , kawotettati akko zuliyoogaa aggana; baabiloone gimbbeekka kunddana .
&quot; ta asawu , a giddoppe kiyite ! intte ubbaykka godaa hanqquwaa suuluwaappe intte huuphiyaa huuphiyaa ashshite !
biittan odettiya oduwaa siyiyo wode , hirggoppitenne yayyoppite ! layttan layttan odoy oduwaa kaalli kaallidi yaana . he wode kawoy kawuwaa bolli denddiyo makkala odoy biittan siyettana .
&quot; hegaa gishshawu , taani baabiloone eeqa misileta qaxxayiyo gallassati yaana . he biittay ubbaykka yeellatana; siifettidaageeti ubbay katamaa giddon kunddana .
huuphessa baggappe yiya bashshiyaageetu kushiyan baabiloonee ohettiyo gishshawu , saloynne sa7ay qassi eta giddon de7iya ubbabay ililana . taani goday hagaa odays .
baabiloonee israa7eela asaanne hara biittan de7iya asaa ubbaa woridoogaadan , baabiloone asaykka hayqqanawu koshshees .
&quot; ta asawu , intte olaappe kessi ekkideta . hegaa gishshawu , biite ! hagan eqqoppite ! intte de7iyo haaho biittankka tana godaa hassayite; yerusalaamekka qoppite .
intte , nuuni cayettido gishshawu kawuyyida; allagati godaa beeta maqidasiyan de7iya geeshsha sohota gelido gishshawu , nuuni yeellaa maayida yaagideta .
&quot; shin taani goday baabiloone eeqata qaxxayiyo wodee yaana . deshettidaageeti biitta ubban oolana .
baabiloonee saluwaa pude kiyidi , yan qatuwaa medhdhanawu danddayiyaakkonne , yaa gakkanawu kiyidi , a yan bashshiya asaa taani kiittana . taani goday hagaa odays .
&quot; baabilooneppe asaa waasuwaa cenggurssay , baabiloone biittaappe gita bashshaa kooshinchchay siyettana !
ayssi giikko , goday baabiloone bashshana; a wolqqaama cenggurssaakka co77u oottana . abbaa beetaadan guummiya morkketi woraajjiiddi garmmaamana .
bashshiyaageeti baabiloone bolli yaana; yin a olanchchati omoodettana; eta wonddafeekka meqqana . taani goday haluwaa kessiya xoossaa gidiyo gishshawu , eta oosuwaadan taani etawu zaarana .
taani a halaqata , a aadhdhida eranchchata , a deriyaa haariyaageeta , a ola gadaawatanne a olanchchata mattoyana; eti naa77antto denddennaadan , merinawu xiskkana . taani kawoy , ubbaappe wolqqaama godaa geetettiyaagee hagaa odays &quot; yaagees .
ubbaappe wolqqaama goday hagaadan yaagees; &quot; orddiyan gimbbettida baabiloone yuushuwaa gimbbee sa7an belettana; a adussa penggetikka taman xuugettana . asay oottidobay ubbay hada; kawotettatikka tami maanabawu coo daafuroosona &quot; yaagees .
mahiseeya na7aa neeriyaa na7ay saraayi kawuwaa sedeqiyaasassi oottiya halaqa . sedeqiyaasi yihudan kawotido oyddantto laytti , saraayi aara baabiloone biis . biyo wode ermmaasi saraaya bolli kiitaa yeddiis .
baabiloone bollan gakkanawu de7iya iitabaa ubbaanne baabiloone xeelliya harabaa ubbaa ermmaasi issi xaatta maxaafan xaafiis .
xaafidi saraaya hagaadan yaagiis; &quot; neeni baabiloone biittaa gakkido wode , ne qaalaa xoqqu oottada , asaassi ha maxaafaa nabbaba .
qassi hagaadan yaagada woossa; abeet godawu , neeni , &quot; taani ha sohuwaa bashshana; ha sohuwan paxa qaaxxiya mereti , asikka , meheekka , do7ikka de7enna; ha sohoy merinawu bazzo gidana &quot; yaagadasa yaaga .
ha xaatta maxaafaa nabbabada wurssidoogaappe guyyiyan , shuchchaa he maxaafaara gatta qachchada , efiraaxiisa shaafan ola .
olada , &quot; taani goday a bollan ehiyo iitaa gaasuwan , baabilooneekka hagaadan naa77antto denddennaadan muukettana &quot; yaagays yaaga &quot; yaagiis . ermmaasi haasayido qaalay hagan polettiis .
sedeqiyaasi kawotiyo wode , layttay ayyo laatamanne isiino; yerusalaamen i tammanne isiini layttaa kawotiis . a aayee sunttay hamuxaalo; a liibina kataman de7iya ermmaasa na7iyo .
yo7aqeemi oottidoogaadan , sedeqiyaasikka godaa sinttan iitabaa oottiis .
goday yerusalaame asaa bollinne yihudaa asaa bolli hanqqettido gishshawu , wurssettan eta ba sinttappe diggiis . sedeqiyaasi baabiloone kawuwaa bolli makkalidi denddiis .
denddin sedeqiyaasi kawotido uddufuntta laytti , tammantta aginan , tammantta gallassi baabiloone kawoy naabukadanaxoori ba olanchchata ubbaa ekkidi yiidi , yerusalaame dooddiis . eti a yuushuwankka biittaa keelaa diddiqidosona .
sedeqiyaasi kawotido tammanne isiinintta layttaa gakkanaassi , yerusalaame katamay doodettidi gam77iis .
hegaa gaasuwan biittan koshay suullin , he laytti oyddantto aginan , uddufuntta gallassan , he biittaa asaayyo miyoobi xayiis .
yaanidaashin katamaa yuushuwaa gimbbee issi baggaara qolettiis . qolettin baabiloone asay katamaa yuuyi aadhdhidi naagikkokka , yihudaa kawuwaa olanchchati mule ubbay qammi kawo ataakilttiyaa sohuwaa efiya ogiyaa oyqqidi , naa77u dirssaa gimbbeta issippe gattiya penggiyaara kiyidi baqatidosona . eti yorddaanoosa dilbbaakko simmidi biidosona .
shin baabiloone olanchchati kawuwaa sedeqiyaasa yedettidi , yarkko dembbaa gattiiddi oyqqidosona . oyqqin a olanchchati ubbay appe shaahettidi laalettidosona .
hegaappe guyyiyan , eti a hamaata biittan , ribila kataman de7iya baabiloone kawuwaakko efiidosona . efin yan naabukadanaxoori sedeqiyaasa bolli pirddiis .
qassi sedeqiyaasa naata sedeqiyaasi xeellishin , baabiloone kawoy woriis . yihudaa halaqata ubbaakka eti yan ribila kataman woridosona .
hegaappe guyyiyan , sedeqiyaasa ayfeta wooci kessidi , sanssalatan a qachchidi , baabiloone biittaa ekkidi efiidosona . efiidi i hayqqana gakkanaashin , yan qasho keettan a wottidosona .
naabukadanaxoori baabiloonen kawotido tammanne uddufuntta layttan , ichchashantto aginan , tammantto gallassan , kawuwaa oosanchchatuppe issoy , kawuwaa naagiyaageetu halaqay naabuzaraadaani yerusalaame geliis .
gelidi godaa beeta maqidasiyaa , kawo keettaanne yerusalaamen de7iya keettata ubbaa taman xuuggiis; gita keetta giyo keetta ubbaa xuuggiis .
baabiloone olanchchati ubbay kawuwaa naagiyaageetu halaqaa azazuwan , yerusalaame katamaa yuushuwan de7iya dirssaa gimbbiyaa ubbaa qolidosona .
naabuzaraadaani wurssetta hiyyeesata , kataman attida asatanne kaddidi baabiloone olanchchatun gayttida asata kushe hiillaa eriya asatuurakka gujjidi , omooduwawu efiis .
shin naabuzaraadaani wurssetta hiyyeesatuppe amaridaageeta woyniyaa turaa tokkanaadaaninne gadiyaa goyanaadan , yihudan ashshiis .
baabiloone asati godaa beeta maqidasiyan de7iya nahaasiyaappe medhdhido tuussata , miishshata wottiyo gaaretanne abba sayniyaa mentterettidosona; mentterettidi nahaasiyaa ubbaa baabiloone efiidosona .
hegaadankka , qassi kereta , akaafata , xomppiyaa shaluwaa xeeraa pittiyoobata , kuyxaarota , ixaanaa saynetanne yarshshiyo wode go7ettiyo nahaase miishshata ubbaa ekki efiidosona .
kawuwaa naagiyaageetu halaqay naabuzaraadaani qassikka worqqaappenne biraappe oosettida distteta , tamaa ekkiyo miishshata , kuyxaarota , kereta , xomppiyaa wottiyo ballata , ixaanaa saynetanne ushshaa yarshshuwaassi go7ettiyo otota ekkidi biis .
kawoy solomoni godaa beeta maqidasiyan oosettiyaabatussi medhdhido naa77u tuussati , abba saynee , appe garssaara de7iya tammanne naa77u kormmatu misiletinne miishshata wottiyo gaareti merettido nahaase biratati meezaanan likkanawu danddayettennaagaa keena daro .
naa77u tuussatikka issi mala gididi , issoy issoy tammanne hosppun wara adussa . eta xeessaa yuushoy tammanne naa77u wara . etawu giddoy kofa gididi , biratay oyddu biradhdhe keenaa ordde .
naa77u tuussatu huuphiyankka nahaasiyaappe oosettida gumbboti de7oosona . issi gumbbuwaa geesay ichchashu wara gididi , yuushoy gitiyaa misiliyaaninne roomaaniyaa teeraa misiliyan alleeqetti uttiis . naa77antto gumbboykka a mala .
gumbbotussi miyyiyan miyyiyan de7iya roomaanetu misileti uddufun tammanne hosppuna; yuushuwan de7iya gite milatiya misiletuppe bolla baggaara de7iya roomaane misileti muleera issi xeeta .
kawuwaa naagiyaageetu halaqay naabuzaraadaani qeese ubbatu halaqaa saraaya , appe kaalliya qeesiyaa xafaaniyaanne penggiyaa naagiya hara heezzu asata oyqqiis .
qassi he wode gakkanaashin , kataman de7iya asaappe ola gadaawaa , kawuwaa zoriyaageetuppe laappun asata efiis . ola gadaawaa xaafiyaa , hegeenne olanchchata asaa giddoppe qoridi kessiyaagaanne hara usuppun tammu gita asata efiis .
halaqay naabuzaraadaani eta ubbaa ekkidi , baabiloone kawuwaakko , ribila katamaa efiis .
yan ribila kataman , hamaata biittan baabiloone kawoy eta ubbaa worissiis . hegaadan hanidi , yihudaa asay ba biittaappe denddidi , omooduwawu biis .
naabukadanaxoori kawotido laappuntta layttan heezzu sha7anne laatamanne heezzu asaa yihudaappe omooddiis .
qassi tammanne hosppuntta layttan hosppun xeetanne hasttamanne naa77u asaa yerusalaameppe omooddiis .
naabukadanaxoori kawotido laatamanne heezzantto layttan kawuwaa naagiyaageetu halaqay naabuzaraadaani laappun xeetanne oytamanne ichchashu asaa omooddiis . omoodettida asaa qooday muleera oyddu sha7anne usuppun xeeta .
ewiili-marodaaki kawotido laytti yihudaa kawuwaa yo7aakiina bonchchidi , qashuwaappe birshshiis . hegee hanidoogee yo7aakiini omoodetti qashettidi biido hasttamanne laappuntta laytti , tammanne naa77antto aginan , laatamanne ichchashantto gallassaana .
ewiili-marodaaki yo7aakiinaara mal77o qaalaa haasayidi , baabiloonen omooduwan de7iya hara kawotu ubbaappe aattidi , a bonchchiis .
hegaa gishshawu , yo7aakiini qasho keettan maayido maayuwaa laammiis . laammidi i attida ba de7o laytta ubban kawo maaddaappe miis .
yo7aakiini hayqqana gakkanaashin , hachchi hachchi ayyo koshshiyaabaa ubbaa baabiloone kawoy immiis .
kase asay kumido yerusalaame katamiyaa ha77i waanada mela attadee ! kase kawotettatu giddon gita gididaara ha77i azini hayqqido maccaaseedan , waanada barkka attadee ! katamatu ubbaa giddon kawiyo gididaara ha77i waanada aylle gidadee !
qamma ubban afuttay i gacuwaara holssattishin , yeekkaydda aqaasu . kase o dosiyaageetuppe ha77i o minttettiyaabi issoynne baawa . i laggeti o kaddidi , iyyo morkke gididosona .
yihudiyaa naaqettayddanne aylletaydda omoodettada baasu . a ha77i kawotettatu giddon de7awusu; shin shemppiyo soho demmabeykku . o yedettidaageeti a metoota uttidaashin gakkidi demmidosona .
layttaa giddon bonchchiyo baalata yiyaabi baynna gishshawu , xiyooni ogeti azzanoosona . katamaa penggeti baysa attidosona; i qeesetikka ooloosona . i geela7o naatikka tuggatidosona; qassi a ba huuphiyawukka iita tuggaa tuggata uttaasu .
i morkketi iyyo goda gididosona; etawu injjetin de7idosona . ayssi giikko , i nagaraa daruwaa gaasuwan goday o tuggayiis; i guutta naati morkkiyan omoodettidi biidosona .
xiyooni puulay ubbay ippe qaarettiichchiis; i halaqatikka maataa miyo sohuwaa xayida gaaraa mala gididosona . eti wolqqa xayidi , banttana yedettiyaageetu sinttappe baqatidosona .
yerusalaama ha77i ba tuggaanne ba un77uwaa gallassatun beni ba bonchcho buquraa hassayawusu . i asay ubbay morkketu kushiyan aadhdhidi imettido wode , o maaddiyaabi issoynne attibeenna . i morkketi o xeellidi , i bashshan miiccidosona .
yerusalaama gita nagaraa oottaasu; hegaa gishshawu , a tunabaa gidawusu . kase o bonchchida ubbay ha77i i kalluwaa be7ido gishshawu , o karees . akka oolawusunne guyye simmawusu .
i tunatettay i afalaa xeeraa baqqi oyqqiis . sinttappe ba bolli hananabaa a qoppabeykku . hegaa gishshawu , i kunddettay daganttiyaagaa . a , &quot; abeet godawu , ta tuggaa be7a ! ta morkketi tana xoonidosona &quot; ginkka , o minttettiyaabi issoynne baawa .
morkketi i bonchcho buquraa ubbaa bollan bantta kushiyaa yeddidosona . dere kawotettati , kase neeni goday maabaraa giddo gelissennan diggido asati , i beeta maqidasiyaa gelishin be7aasu .
i asati namisettidi , qumaa demmanawu ooloosona . eti paxa de7ana gishshawu giidi , bantta bonchcho buquraa ubbaa quman laammoosona . yerusalaama hagaadan yaagawusu; &quot; abeet godawu , xeella; taani karettidoogaa be7a !
inttenoo , hagaara aadhdhiyaageetoo , hagee inttessi ubbaassi aybanne gidennee ? metoy ubbi goday ba eexxiya hanqquwaa gallassi ta bolli ehiido metuwaa malee ?
goday bolla xoqqaappe tamaa duge yeddiis; he tamay ta meqettaa giddo geliis . ta gediyaa oyqqanawu piriyaa wottiis; tana guyye zaariis . i tana gallassa ubban labbanttidi , yeggi bayiis .
taani oottido nagaraa ubbaa shiishshi qachchidi , qambbaraadan ta morggiyan wottiis . yaatidi ta wolqqaa wurssiis . taani eqettanawu danddayennaageetussi goday tana aattidi immiis .
goday ta giddon de7iya wolqqaama olanchchata ubbaa ixxiis . ta yelagatakka xayssanawu olanchchata ta bollan xeegiis . woyniyaa teeraa gum77iyo sohuwan yedhdhiyoogaadan , goday yihudaa asaa yedhdhiis .
taani yeekkiyoogeenne ta ayfee afuttaa holssayiyoogee hegaassa . tana minttettanawunne ta wolqqaa kunttanawu issi asinne baawa . morkkee goobiis; ta naatinne mela attidosona &quot; yaagawusu .
xiyoona ba kushiyaa miccaasu; shin o minttettiyaabi baawa . i yuushuwan de7iyaageeti o morkkanaadan , goday oottiis . yerusalaama eta giddon tunabaa gidaasu .
a hagaadan yaagawusu; &quot; goday xillo; a qaalawu azazettennan makkalidaara tana . inttenoo , asatoo ubbaykka siyite ! ta metuwaakka be7ite . ta wodallatinne ta geela7oti omoodettidi biidosona .
taani tana dosiyaageeta xeegaas; shin eti tana cimmidosona . ta qeesetinne ta cimati bantta akataa gasttissanawu qumaa koyiiddi , katamaa giddon hayqqi wuridosona .
abeet godawu , ta waayiyaa be7a ! ta garssay shabbirettiis . taani keehippe makkalido gishshawu , ta wozanay meqqiis . karen bisoy wurssees; soonikka hayqo xalaalay de7ees .
asay taani zilaaliyoogaa siyiis; shin tana minttettiya issi asinne baawa . ta morkketi ubbay taani metootiyoogaa siyidosona; siyidi neeni oottidoban ufayttidosona . etikka tanadan hanana mala , eta bolli neeni awaajjido gallassaa eha !
eta iitatettay ubbay ne sintti gakko; ta nagaraa ubbaa gishshawu , neeni tana qaxxayidoogaadan , etakka qaxxaya ! ayssi giikko , ta zilaassay dariis; ta wozanaykka meqqiis &quot; yaagawusu .
goday ba hanqquwan xiyoono dulkka shaaraappe garssaara waati wottidee ! i israa7eela puulaa saluwaappe duge sa7aa oliis . i ba hanqquwaa gallassan ba beeta maqidasiyaakka qoppibeenna .
goday yihudan de7iya keettata ubbaa qarettennan xayssiis . qassi ba hanqquwan he biittaa qatota ubbaa koliis . he kawotettaanne a halaqata sa7an duge wottidi kawushshiis .
ba suulliya hanqquwan israa7eela wolqqaa ubbaa mentterettiis . morkkee a olanawu yiyo wode , goday ba ushachcha kushiyaa eta bollappe diggirggiis . lacottiya tamaadan , israa7eela biittan eexxi kiyidi , ba yuushuwan de7iyaabaa ubbaa mi xayssiis .
morkkiyaadan i ba wonddafiyaa eta bolli dafiis . huqqunniyaageetudan i ba kushiyaa minttidi , xeellin lo77iya asaa ubbaa woriis . xiyoone keettatu bolli ba hanqquwaa suuluwaa tamaadan qoliis .
goday morkkedan hanidi , israa7eela xayssiis . i kawo keettatanne qatota ubbaa qoliis . yihudaa asaa bollan kayyuwaanne yeehuwaa gujjiis .
i ba beeta maqidasiyaa ataakiltte giddon de7iya daasiyaadan , shoddi oliis . layttaa giddon bonchchiyo baalatinne sambbatati mule dogettanaadan , goday oottiis . ba gita hanqquwan kawuwaanne qeesiyaa kariis .
goday baayyo yarshshuwaa yarshshiyo sohuwaa ixxiis; ba beeta maqidasiyaakka aggi bayiis . kawo keettatu gimbbiyaa morkketu kushiyan aattidi immiis . asay layttaa baalaa bonchchiiddi wocamiyoogaadan , morkketi godaa beeta maqidasiyan wocamidosona .
goday xiyooni gimbbiyaa qolanawu qachchiis; o likkiyo wodoruwaa micciis; o xayssennan de7iiddi , ba kushiyaa zaarenna . hegaa gishshawu , gimbbeenne qatoy issippe kunddanaadan oottiis .
yerusalaame penggiyaa sanqqati biittan duge moogettidosona; eta hiraqotakka i mentterettidi xayssiis . i kawoynne halaqati omoodettidi , kawotettatu giddo biidosona . higgiyaa tamaarissiyaabikka baawa; i hananabaa yootiyaageetussikka godaappe ajjuutay yiyoogaa aggiis .
xiyooni cimati co77u giidi , biittan utti aggidosona; bantta huuphiyan baanaa qolidi , waaruwaakka maayidosona . yerusalaame geela7oti sa7awu duge hokkidosona .
ta ayfee afuxxii afuxxidi galjjiis; ta wozanaykka azzanuwan shabbirettiis . ayssi giikko , ta asay xayiis; guutta naatinne yiira naati katamaa ogiyan labbanidi kunddidosona .
eti bantta aayeta , &quot; qumaa imma ! woyne eessaa imma ! &quot; yaagidi waassoosona . katamaa ogiyan deshettidi labbaniya asatudan eti labbanin , eta aayetu kiyuwan eta shemppoy kiyees .
nenoo , yerusalaamee , taani nebaa ay gaanawu danddayiyaanaa ? woy qassi ne qohuwaa taani aybiira likkanawu danddayiyaanaa ? nenoo , dosettida xiyoonee , qassi taani nena waata minttettanawu danddayiyaanaa ? ne masunttay abbaa keena ciimma . yaatin , nena ooni pattanawu danddayii ?
ne hananabaa yootiyaageeti neeyyo worddonne pattenna ajjuutaa be7idosona; eti neeni omooduwawu beenna mala , ne nagaraa qonccissidi yootibookkona . eti balettiya worddo ajjuutaa neeyyo be7idosona .
ne mataara aadhdhiya ubbay ba biradhdhiyaa ne bollan dukkees . qassi , &quot; biittan sa7an ubbaappe aadhdhada lo77iya katamiyaa hannii ? kumetta biittawu ufayssa geetettida katamiyaa hannii ? &quot; yaagidi nena baceessees; ba huuphiyaakka qaattees .
ne morkketi ubbay bantta doonaa ne bolli dooyidosona; baceessiiddinne yiilluwan bantta achchaa garcciiddi , &quot; nuuni o xayssida ! nuuni naagidi uttido gallassaykka hagaa; ha77i gakkidi be7ida ! &quot; yaagoosona .
goday ba halchchidoogaa oottiis; beni wode i awaajjido ba qaalaakka poliis . yerusalaamissi qarettennan o qoliis . i morkketakka ufayssiis; o huqqunnidaageetu wolqqaakka xoqqu xoqqu oottiis .
nenoo , xiyoonee , godaakko ne dirssaa gimbbee waasso ! ne afuttaykka qamminne gallassi shaafaadan goggo ! neeni nena shemppissoppa; ne ayfiyawukka shemppuwaa immoppa !
dendda; qammi poo7oora denddada waassa . godaa sinttan ne wozanaa haattaadan gussa . ogiyaa doonan ubban namisettidi , labbanida ne naatu shemppuwaassi ne kushiyaa akko pude denttada woossa !
abeet godawu , be7a ! neeni o bolli kase hagaadan oottidaakko , ane qoppa . aayeti bantta kiyuwan ishalissidi dichchido bantta naata moona gay ? qassi qeesetinne hananabaa yootiyaageeti godaa beeta maqidasiyaa giddon hayqqona gay ?
cimay naatoy katama giddo ogiyaa buhiyan zin77iis; ta geela7otinne ta wodallati bisuwan wuridosona . neeni ne hanqquwaa gallassi eta woradasa; etawu qarettennan eta siifadasa .
gibiraa gallassawu xeegiyoogaadan , neeni tana daganttiyaageeta ubbasaappe xeegadasa . godaa hanqquwaa gallassan kessi ekki paxa attiday issoynne baawa . taani ta kiyuwan ishalissada dichchido naata ubbaa morkkee wori xayssiis .
godaa hanqquwaa gatiman metuwaa be7ida asi tana .
i tana laaggi kessidi , poo7oy baynna xumawu efiis .
i zaari zaaridikka gallassa muliyaa tana shocanawu ba kushiyaa ta bollan denttiis .
i ta galbbaanne ta ashuwaa ceegissiis; ta meqettaakka menttiis .
i tana diriis; metuwaaninne daafuran i tana dooddiis .
beni aydekko hayqqida asadan , tana xumaa giddon wottiis .
taani kiyennaadan , ta yuushuwaa diriis; deexo sanssalatankka tana qachchiis .
taani a xeegaas; akko waassinkka , i ta woosaa siyennan ixxiis .
ta ogiyan masettida shuchchaa wottidi gorddiis; ta hemettiyoosaakka geellayiis .
i taayyo zuggiya maahiyaa mala , woykko qosettidi naagiya gaammuwaa mala gidiis .
i tana ta ogiyaappe kessi oliis; olidi duuterettiis . yaatidi tana asi baynnasan yeggi bayiis .
ba wonddafiyaa dafidi , tana dukkanawu maliis .
i ba wonddafiyaa dafidi , ta wozanaa ayfiyaa caddiis .
taani asa ubbaassi miicciyoobaanne gallassa kumettaa boridi yexxiyoobaa gidaas .
i tana camuwan kunttiis; qassi godare uuttaadan cammiya xuu7aa ushshidi , tana kalissiis .
i ta achchaa anccuwan menttiis; buhiyaa giddon i tana yedhdhiis .
saroy taappe haakkiis; ufayssaakka taani dogaas .
hegaa gishshawu , taani , &quot; ta wolqqay taappe kichchiis; taani godan hidootaa wottidobay ubbaykka xayiis &quot; yaagaas .
ta metuwaanne taani toylattiyoogaa hassayin , de7oy tana cammiis .
hegee taani mulekka dogennabaanne ta shemppoykka azzaniyoobaa .
gidikkonne , taani ha issibaa ta wozanan qoppiyo wode , taayyo sinttanawu hidootay de7ees .
hegeenne , godaa aggenna siiquwaappe denddidaagan nuuni xayibookko . a qaretaykka mule wuri erenna;
eti maallado maallado ooratta . neeni keehippe ammanettiyaagaa .
taani taayyo , &quot; goday tana gakkida saama; hegaa gishshawu , taani an hidootaa wottays &quot; yaagaas .
bantta hidootaa an wottiyaageetussinne a koyiyaageetussi goday lo77o .
hegaa gishshawu , asi goday ashshiyo ashettaa danddayan naagikko lo77o .
qassi asi ba yelagatettan de7iiddi , danddayaa tamaarikko lo77o .
goday metuwaa ehiyo wode , i co77u giidi , barkka utti aggo .
i ba som77uwaa biittaa gattidi ziggo . ooni erii , awu sinttanawu hidootay de7anaakkonne .
i ba qinxxalliyaa baqqiyaagaassi besso; ba morkketi cayiyo cashshaakka kallo .
ayssi giikko , goday asa merinawu olidi aggenna;
issi wode azzanuwaa ehiikkonne , i ba aggenna siiquwaa daruwaadan qarettees .
ayssi giikko , i asa tuggayiyoogaaninne metoyiyoogan ufayttenna .
a asaa kaalettiyaageeti qashettidaageeta bantta gediyaappe garssa baggaara yedhdhidosona;
qassi ubbaappe xoqqiya xoossaa sinttan asassi de7iya maataa diggoosona;
qassikka shilootan pirddaa geellayoosona . eti goday hegaa ubbaa be7enna giidi qoppiyoonaayye ?
goday azazibeennaagaa azazidi , polissanawu danddayiyay oonee ?
iitabaa gidin lo77obaa gidinkka , haasayidi poliyaagee ubbaappe xoqqiya xoossaa gidenneeyye ?
yaatin , nuuni asa gidiyaageeti nu nagaraa gishshawu , i nuna qaxxayiyo wode , aybissi zuuzummiyoo ?
hegaa aggidi , ane nu ogiyaa paaccoosinne qoroos; godaakko ane simmoos .
ane nu wozanaanne nu kushiyaa saluwan de7iya xoossaakko denttidi , hagaadan yaagoos;
&quot; nuuni nena naaqqida; neeyyo makkalida; neenikka nuuyyo atto gabaakka .
ne maaarotettaykka ne hanqquwan kamettiis; qassi neeni nuussi qarettennan nuna siifadasa .
nu woosay neekko kanttennaadan , ne huuphiyaa shaaran kammadasa .
asaa giddon nuna pitonne buura oottadasa .
nu morkketi ubbay nu bollan haasayidosona .
nuuni dagammidanne gitiyan gelida; bayidanne xayida &quot; yaagoos .
ta asay metuwan xayido gishshawu , ta ayfee shaafaadan afuttaa goggees .
ta ayfee goday saluwaappe duge xeellidi be7ana gakkanaashin ,
mule wode aggennan afuttaa tigees .
ta kataman de7iya maccaasatu ubbaa bollan gakkidabaa ta ayfee be7ido wode , ta wozanay azzaniis .
coo tana morkkiyaageeti tana kafuwaa shankkatiyoogaadan shankkatidosona .
eti tana paxa de7ishin ollan yeggidi , ollaa doonaa shuchchan gorddidosona .
haattay kumidi , ta huuphiyaara goggiyo wode , taani xayaas gaada qoppaas .
abeet godawu , taani ciimma ollaa giddon de7aydda ne sunttaa xeegaas .
ta waasuwaa siyanaadan taani nena woossiyo wode , neeni taayyo siyadasa .
taani nena xeesido wode , taakko shiiqada , &quot; yayyoppa &quot; yaagadasa .
abeet godawu , neeni ta mootuwaa mootettada , tana wozadasa .
abeet godawu , neeni ta tuggaa be7adasa . hegaa gishshawu , ta mootuwaa neeni pirdda .
eti haluwaa kessanawu ta bollan maqettiyo maqquwaa ubbaa be7adasa .
abeet godawu , eti tana cayiyo cashshaanne ta bollan maqettiyo maqquwaa ubbaa siyadasa .
qassi ta morkketi gallassa kumettaa ta bollan zuuzummiyoogaanne saasukkiyoogaa siyadasa .
be7a , eti uttiiddinne eqqiiddi , tana bori boridi yexxoosona .
abeet godawu , eti oottido oosuwaassi bessiya waagaa etawu qanxxa !
eta wozanaa dammetta ! ne qanggettay eta gakko !
abeet godawu , neeni eta ne hanqquwan yedettada , ne salotuppe garssaara eti de7iyoosaappe eta xayssa !
phooliya worqqay ba meraa laammidi tasiis . beeta maqidasee keexettido shuchchay katamatu oge ubbaa doonan laaletti uttiis .
kase bonchchettida worqqa lagge gidida xiyoone naati ha77i kushe hiillay urqqaappe medhdhido miishshaa mala gididosona .
haray atto worakaniyaanne ba maraa xanttawusu; shin ta asay bazzuwan de7iya yanchchaadan , ba naatussi meqettaa iitiis .
saamuwaa gaasuwan xammiya naatu inxxarssay kookkiyaara ohettiis; naati qumaa woossidosona; shin etawu immiyaabi issoynne baawa .
kase mal77iya quma xalaalaa miidaageeti ha77i ogiyaa doonan namisan wuroosona; qassi kase ishaluwan diccidaageeti ha77i bidinttaa bolli zaqqullidosona .
ta asaa gakkida qixaatee o kusheenne bochchennaaninne qoppennan aadhdhi wodhdhida sadooma katamaa asaa gakkida qixaatiyaappekka dariis .
a halaqati kase shachchaappe aadhdhida geeshshanne maattaappe aadhdhida bootta . eta bollay zo7o inqquwaappe aadhdhida arssa; eta meraykka sampperiyaa giyo al77o inqquwaa mala .
shin ha77i eta som77oy shaalaappe aadhdhidi karexxiis; asi ogiyan be7idinne eta erenna . eta gogaykka eta meqettaara oyqettidi , mittaadan meli uttiis .
miyoobaa xayidi , loddi giidi , koshan hayqqidaageetuppe olan hayqqidaageeti keha .
ta asaa bollan yiida bashshaa gaasuwan , qarettiya aayeti bantta yelido naata doyssidi , banttawu quma kessidi miidosona .
godaa hanqquwaa xuu7ay kumiis; i ba suulliya hanqquwaa tigiis . tigidi yerusalaame katamaa baasuwaara miida tamaa eetti kessiis .
ha sa7an de7iya kawotuppe woykko kawotettatu giddon de7iya asaappe ooninne morkkee yerusalaame penggiyaara gelana giidi ammanibeenna .
shin hagee hanidoogee a hananabaa yootiyaageetinne a qeeseti oottido nagaraa gishshaassa; qassi eti xillotu suuttaa a giddon gussido gishshaassa .
eti qooqe asadan , ogiyan tattaafoosona; qassi eti suuttan tunido gishshawu , eta maayuwaa ooninne bochchanawu koyenna .
hegaa gishshawu , asay eta , &quot; kichchite ! intte tuna ! kichchite ! nuna bochchoppite ! &quot; yaagidi eta bolli waassiis . yaatin , eti baqatidi toylattido wode , kawotettatu giddon de7iya asay eta , &quot; intte nunaara hagan de7anawu danddayekketa &quot; yaagidosona .
goday ba huuphen eta laaliis; i etabaa naa77antto qoppenna . eta qeesetikka bonchchettibookkona; eta cimatikka nashettibookkona .
nu ayfee maaduwaa demmanawu xeelliiddi , coo mela daafuriis . nuna ashshanawu danddayenna kawotettata , eti yaana giidi wochchida .
asati nu kottiyaa kaalliyo gishshawu , nu katamaa ogiyan hemettanawu danddayibookko . nu wurssettay matattiis; nu layttay wuriis; nu xayiyo wodeekka gakkiis .
nuna yedettiyaageeti saluwaara paalliya argganttaappekka aadhdhidi eesotoosona . eti nuna deriyaa huuphiyaara yedettidosona; qassi bazzuwan zuggidi , nuna naagidosona .
goday tiyido kawuwaa , nuuni siiriyaara shemppiyo nu shemppuwaa , eti bantta piriyan oyqqidosona . nuuni a kuwaa garssan uttidi , kawotettatu giddon de7ana giidi qoppida .
inttenoo , uuxa biittan de7iya eedooma asatoo , ufayttitenne poocu giite . shin hanqquwaa xuu7ay inttekkokka gakkana; inttekka mattottidi , kallo attana .
inttenoo , xiyoone asatoo , intte mooruwaa qixaatee polettiis . hagaappe sinttan i inttena omooduwan wottenna . shin eedooma asatoo , intte mooruwaa i qaxxayana; intte nagaraakka qonccissana .
abeet godawu , nu bolli gakkidabaa ubbaa hassaya; nuna xeella; nu kawushshaakka be7a !
nu laata biittay allagatussi , nu keettaykka betetussi imettiis .
nuuni aawi hayqqiichchido naata gidida; nu aayetikka am77e maccaasa gididosona .
nu uyiyo haattaassi miishshaa qanxxoos; eettiyo mittaakka shammi ekkoos .
nuna yedettiyaageeti nu ginddiyaa xapho gakkidosona . nuuni daafurida , shin shemppanawu danddayibookko .
nuuni quma kallana giidi , gibxxe asatussinne asoore asatussi kushiyaa immida .
nagaraa oottidaageeti nu mayzza aawata; shin eti ha77i de7okkona . eti ekkanawu bessiya qixaatiyaa ekkiyaageeti nuna .
aylleti nuna haariyaageeta gididosona; eta kushiyaappekka nuna wotti ekkiyaabi issoynne baawa .
bisuwan woriyaageeti bazzon de7iyo gishshawu , nuuni nu shemppuwaa shenehoo giidi , nu qumaa demmida .
koshay suullido gaasuwan harggin , nu gogay tamaa coociyaadan michchees .
xiyoonen maccaasata , yihudaa katamatunkka geela7ota wolqqan oyqqidi mooridosona .
halaqata efiidi kaqqidosona; cimatikka bonchchettibookkona .
yelaga attumaasati woxan gaaccidosona; attuma naatikka deexo mittaa tookkidi ganddigaaridosona .
cima attumaasati katamaa penggen pirddanawu uttiyoogaa aggidosona; yelaga attumaasati yettaa yexxiyoogaa aggidosona .
nu wozanaappe ufayssay biichchiis; nu durssaykka yeehuwawu laamettiichchiis;
kallachchay nu huuphiyaappe kunddiichchiis . nuuni nagaraa oottido gishshawu , nuuyyo aayye7ana !
hegaa gishshawu , nu wozanay daafuriis; nu ayfeekka galjjiis .
ayssi giikko , xiyoone deree baysa gidiis; worakanatikka an hasoosona .
shin abeet godawu , neeni merinawu kawotaasa; ne kawotaa araataykka yeletaa ubbaa gakkanaashin de7ees .
neeni nuna ayssi ubba wode dogay ? qassi hagaa keena adussa wodiyaa nuna ayssi aggay ?
abeet godawu , nuna neekko zaara; nuunikka simmana ! nu beni bonchchuwaa zaarada , nuna ooraxissa !
neeni nuna ubba mule aggadiiyye ? ne hanqquwaassikka likkee baaweeyye ?
hasttamantta layttan , oyddantto aginan , ichchashantto gallassan , taani kabaara shaafan omoodetti biidaageetu giddon de7ishin , taani , buuza na7ay , qeesee hizqqeeli , saloti dooyettin , xoossaa ajjuutaa be7aas .
kawoy yo7aakiini omoodettoosappe ichchashantta layttan , ichchashantto aginan ,
baabiloone biittan kabaara shaafaa matan de7iya taakko , godaa qaalay yiis; godaa kusheekka hegan ta bolli de7ees .
taani xeelliyo wode , gotee huuphessaara yiyaagaa be7aas; wolqqaama poo7oy gita shaaraa dooddi wottiis; he shaaraa giddoora wolqqanttay pozhzhu gees . wolqqanttawu giddo wozanay phooliya nahaasiyaa milatees .
gotiyaa giddon oyddu paxa de7iya meretati de7oosona . eti asa milatoosona;
shin etawu issuwawu issuwawu oyddu oyddu som77oynne oyddu oyddu qefee de7ees .
eta gedee sitti giidaagaa; eta gediyaa yachchay mara gede malanne quccidi geeshshido nahaasiyaa birataadan phoolees .
eta qefiyaappe garssaara oyddu baggaarakka asa kushe milatiya kushee de7ees .
eta qefee issoy issuwaa bochchees; eti ubbaykka yaanne haanne simmennan tollu giidi sinttawu boosona .
etawu issuwawu issuwawu sintta baggaara asa som77oy de7ees; ushachcha baggaara gaammuwaa som77oy de7ees; qassi haddirssa baggaara boora som77oy de7ees; qassi guyye baggaara argganttaa som77oy de7ees;
eta som77oy hegaa milatees . eta qefee bollawu micetti uttiis; eta issuwaa issuwaa naa77u qefee naa77u baggaarakka hinkko meretaa qefiyaa bochchees; qassi naa77u qefee eta bollaa bollaa kammees .
eti ubbaykka tollu giidi sinttawu biidosona; yaanne haanne simmennan , bantta ayyaanati biyoosaa awanne boosona .
ha paxa de7iya meretatu giddon issi eexxiya tama bonqqo milatiyaageenne sinttawunne guyye qaaxxiya , eexxiya xomppe malatiyaagee de7ees; he tamay phooleesinne a giddoppekka wolqqanttay kiyees .
ha paxa de7iya meretati wolqqanttaadan , sinttawunne guyye simerettoosona .
ha oyddu meretata taani xeellaydda , eta miyyessan sa7an de7iya irzzota be7aas; issi issi meretaa miyyessan issi issi irzzoy de7ees .
ha irzzoti inqquwaadan phooloosona; eti oyddaykka issoy issuwaa milatoosona . issi irzzoy naa77u irzzo gididi merettiis; merettidi issoy issuwaa giddoora kantti uttiis .
eti biyo wode bantta sinttaa zaari wottido oyddu ginaappe issuwawu awugaa gidikkonne boosona; ha meretati biyo wode irzzoy wora simmenna .
he oyddu irzzotuyyo wogganne yashshiya charkketi de7oosona; he charkketussi yuusho ubban xeelliya ayfee kumiis .
ha meretati biyo wode , eta miyyiyan ha irzzoti bululoosona; he meretati biittaappe pude denddiyo wode , ha irzzotikka denddoosona .
eta ayyaanati biyo awanne ha irzzotikka denddidi boosona; ayssi giikko , ha paxa de7iya meretatu ayyaanati irzzotu giddon de7oosona .
ha meretati biyo wode , irzzotikka boosona; meretati eqqiyo wode , irzzotikka eqqoosona; qassi meretati biittaappe pude denddiyo wode , irzzoti etaara issippe denddoosona . ayssi giikko , ha meretatu ayyaanati irzzotu giddon de7oosona .
ha paxa meretatu huuphiyaappe bolla baggaara heregaadan phooliya salo gufantto milatiyaabay de7ees .
he gufantto milatiyaagaappe garssa baggaara eta qefee sitti giidi , issuwaagee issuwaagaakko micetti uttiis; qassi eta ubbawukka eta bollaa kammiya naa77u naa77u qefee de7ees .
ha meretati paalliyo wode , eta qefiyaa giirettay haattaa kixaa gunttaadan , qassi ubbaa danddayiya xoossaa cenggurssaadaaninne cora olanchchatu wocamaadan haniyaagaa siyaas . eti paaluwaa aggiyo wode , bantta qefiyaa shiishshi ekkoosona .
eti bantta qefiyaa shiishshi ekkidi , he sohuwan eqqidaashin , eta huuphiyaappe bolla baggaara de7iya he gufantto milatiyaasaappe cenggurssay yiis .
he gufantto milatiyaagaappe bolla baggaara sampperiyaa giyo inqquwaappe merettida kawotaa araata milatiyaagee de7ees; he kawotaa araataa milatiyaagaa bolli asa milatiyaagee uttiis .
taani a be7iyo wode , a xeessaappe bolla baggay taman de7iya nahaasiyaa birataadan phoolees; qassi xeessaappe garssa baggay tamaa milatees; a yuushuwan phooliya poo7oy de7ees .
a yuushuwan de7iya phooliya poo7oy ira gallassi shaaran eqqida zuullaa milatees . hegee godaa bonchchuwaa qonccettaa milatees . taani hegaa be7ido wode , biittan duge gufannada , issoy haasayiyo cenggurssaa siyaas .
i tana hagaadan yaagiis; &quot; laa asa na7awu , denddada ne gediyan eqqa . taani neeyyo yootana &quot; yaagiis .
yaagin ayyaanay ta giddo gelidi , tana ta gediyan essiis . i taayyo yootiyoogaakka siyaas .
hagaadan yaagiis; &quot; laa asa na7awu , taani nena israa7eela asaakko , ta bolli makkalida makkalanchcha kawotettaakko kiittays; etinne eta aawati hachchi gakkanaassikka ta bolli makkaliiddi de7oosona .
eti wozana muumenne morgge zozza gidiyo gishshawu , taani nena etakko kiittays . baada , ubbaa haariya goday hagaadan yaagees yaaga .
eti makkalanchcha zare gidiyo gishshawu , eti siyin ixxin , hananabaa yootiyaagee eta giddon de7iyoogaa eti erana .
laa asa na7awu , etayyookka eta qaalaayyookka yayyoppa ! qum77uudeenne agunttay ne yuushuwan de7iyaabaa gidikkokka , qassi masimasotu gidduwan neeni uttikkokka , yayyoppa . eti makkalanchcha zare gidiyo gishshawu , eta qaalaayyo yayyoppa; woykko etayyo shabbirettoppa .
eti makkalanchcha zare gidiyo gishshawu , siyin ixxin , ta qaalaa etawu yoota .
&quot; shin , asa na7awu , taani neeyyo yootiyoogaa siya ! he makkalanchchatudan , neenikka makkalanchcha gidoppa; ne doonaa dooyada , taani neeyyo immiyoogaa ma &quot; yaagiis .
hegaappe guyyiyan , taani xeelliyo wode , kushee taakko yedetti uttidaagaa be7aas; he kushiyan xaatta maxaafay de7ees .
i ta sinttan he xaatta maxaafaa birshshiis; he xaatta maxaafan naa77u baggaarakka yeehoy , azzanoynne misho waasoy xaafetti uttiis .
qassi i tawu hagaadan yaagiis; &quot; laa asa na7awu , he ne sinttan de7iyaagaa ma; ha xaatta maxaafaa ma . maada baada , israa7eela asaayyo yoota &quot; yaagiis .
yaagin taani hanggaas; hanggin taani maanaadan , xaatta maxaafaa i tana barssiis .
barssidi tana , &quot; laa asa na7awu , ha taani nena barssiyo xaatta maxaafaa ma; maada ne uluwaa an kuntta &quot; yaagiis . yaagin taani miyo wode , ta doonan eessaadan mal77iis .
hegaappe simmidi , i tana hagaadan yaagiis; &quot; laa asa na7awu , ha77i israa7eela asaakko ba; baada ta qaalaa etayyo yoota .
neeni kiitettidoy israa7eela asaassappe attin , allaga biittaa qaalaaninne deexo qaalan haasayiya asaakko gidenna .
qassi taanikka nena eta haasayay gelenna , allaga biittaa qaalaa deexuwaa haasayiya daro asaakko kiittabeykke . tumaa gays; taani nena hegeetukko kiittidabaa gidiyaakko , eti neeni yootiyoogaa siyana shin !
israa7eela asay taani yootiyoogaa siyanawu koyenna gishshawu , eti neeni yootiyoogaakka siyokkona . ayssi giikko , kumetta israa7eela asay morgge zozzanne wozana muume gidiyo gishshawu , ne yootiyoogaa siyokkona .
shin taani nenakka etaagaadan morgge zozzanne mino oottana .
taani ne som77uwaa salo giyo shuchchaappe aaro minniya shuchchaa oottana . eti makkalanchcha asa gidikkokka , etayyo yayyoppa; woykko etayyo shabbirettoppa &quot; yaagiis .
qassi i tana hagaadan yaagiis; &quot; laa asa na7awu , taani neeyyo yootiyo qaalaa ubbaa minttada ezgganne ne wozanan wotta .
ha77i dendda baada , omooduwan de7iya ne asawu yoota . eti siyin ixxinkka etawu , ubbaa haariya goday hagaadan yaagees yaagada yoota &quot; yaagiis .
hegaappe guyyiyan , tana ayyaanay pude denttin , taappe guyyessan , wolqqaama cenggurssan , &quot; godaa bonchchoy i de7iyoosan galatettidaagaa gido ! &quot; giishin siyaas .
qassi paxa de7iya meretatu qefee issoy issuwaara boshettiyo cenggurssay , eta miyyiyan de7iya irzzotu cenggurssaara gayttidi , biittaa qaattaadan haniya gunttaa siyaas .
hegaappe guyyiyan , ayyaanay tana pude denttidi , hara sohuwaa efiis . yaatin , taani godaa kushee ta bolli minni uttidaashin , ta ayyaanan camettayddanne yiillotaydda baas .
baada kabaara shaafaa matan , tel-abiiban de7iya omoodettidaageetukko gakkaas . taani hegan dagammada , etaara laappun gallassaa gam77aas .
laappuntta gallassaa wurssettan godaa qaalay taakko hagaadan yaagiiddi yiis;
&quot; laa asa na7awu , taani nena israa7eela asaassi wochchiya asa oottaas . ta doonaappe kiyiya qaalaa siyido paydo ubban , etikka naagettanaadan seera .
taani nagaranchchaa , tuma neeni hayqqana yaagiyo wode , neeni baada a seerana xayikko , a shemppoykka attana mala , i ba nagara ogiyaappe simmanaadan neeni a , nena ye77e ! gaana xayikko , he nagaranchchay ba nagaran hayqqana; shin a suuttaa taani neeppe achchana .
shin neeni nagaranchchaa seerin , i ba nagaraappe woykko ba iita ogiyaappe simmennan ixxikko , i ba nagaran hayqqana; shin neeni ne huuphiyaa ashshana .
&quot; qassi xillo asi ba xillotettaappe guyye simmidi , iitaa oottiyo wode , taani a sinttan xubiyaa wottin , i hayqqana . i simmanaadan neeni a , nena ye77e ! gabeenna gishshawu , i ba nagaran hayqqana; i kase oottido xillo oosoy zaaridi qofettenna; shin taani a suuttaakka neeppe achchana .
qassi neeni xillo asi nagaraa oottennaadan seerin , ikka nagaraappe bana naagikko , tuma i paxa de7ana . ayssi giikko , i neeni seeridoogaa siyiis; neenikka ne huuphiyaa ashshana &quot; yaagiiddi yiis .
he sohuwan godaa kushee ta bolli de7ees; qassi i tana , &quot; dendda; denddada dembbaa ba . taani neeyyo yan yootana &quot; yaagiis .
yaagin taani denddada , dembbaa baas . he sohuwan kase kabaara shaafaa matan taani be7idoogaadan , hegan godaa bonchchoy eqqidaagaa be7aas; be7ada taani ta som77uwaa biittaa gattada gufannaas .
hegaappe guyyiyan , ayyaanay ta giddo gelidi , tana ta gediyan essidi , tana hagaadan yaagiis; &quot; ba; ne soo baada , ne bolli kariyaa gorddada uttaaga .
laa asa na7awu , wodoroy ne bolli wodhdhin , neeni qashettana; hegaa gishshawu , neeni asaakko kiyanawu danddayakka .
qassi neeni duude gidanaadaaninne eta seerennaadan , taani ne inxxarssaa ne kookkiyaara gatta oyttana . ayssi giikko , eti makkalanchcha asa .
shin taani neeyyo yootiyo wode , taani ne doonaa dooyin , neenikka etayyo , ubbaa haariya goday hagaadan yaagees yaagana . siyiya ooninne siyo; siyennan ixxiya ooninne ixxo . ayssi giikko , eti makkalanchcha asa .
&quot; laa asa na7awu , urqqaappe medhdhido xuubiyaa ekkada , ne sinttan wotta; yaatada yerusalaame katamaa misiliyaa a bolli medhdha .
medhdhada a doodda; katamaa gimbbiyaa yuushuwan biittaa doora; olanchchati galchchiyoosaa giigissa; gimbbiyaa laaliyo ola miishshaakka yuushuwan essa .
qassi birata bashiyaa ekkada , birata godaadan neeppenne katamaappe gidduwan essa . ne som77uwaakka akko zaara . he katamay doodettana; qassi dooddidaykka nena . hagee israa7eela asaayyo malaata gidana .
&quot; hegaappe guyyiyan , neeni ne haddirssa miyyiyan zin77a . israa7eela asaa nagaraa ubbaa taani ne bolli wottana . neeni ne haddirssa miyyiyan zin77ido gallassatu qoodaa keenaa israa7eela asaa nagaraa tookkana .
israa7eela asaa nagaraa neeni 390 gallassaa tookkana; issi issi gallassay issi issi laytta qixaatiyaara lagge . hegaa keena wodiyaa neeni israa7eela asaa nagaraa tookkana .
&quot; hegaa ne wurssidoogaappe guyyiyan , qassi zaarada ne ushachcha miyyiyan zin77a; zin77ada yihudaa asaa nagaraa tookka . issi issi gallassay issi issi laytta qixaatiyaara lagge gidiyo gishshawu , eti oottido nagaraa qixaatiyaa oytamu gallassaa neeni zin77anaadan , taani neeyyo immaas .
ne som77uwaa yerusalaame doodettaakko zaarada , ne qesiyaa kallo wottada , yerusalaame bolli hananabaa yoota .
doodettan neeni gam77iyo gallassay wuranaashin , issi miyyiyaappe hara miyyiyawu aadhdha wodhdhennaadan , taani nena wodoruwan qachchana .
&quot; ha77i neeni , gisttiyaanne banggaa , baaqeelaanne misiraa , maldduwaanne qambbaraa ekkada , kattaa wottiyo issi baattan qolada , appe neeyyo oyttaa uukka; hegaa neeni ne haddirssa miyyiyan zin77iyo 390 gallassaa maana .
hachchi hachchi neeni miyo oyttay 230 giraame deexxiyaagaa gido; hegaa a wodiyan wodiyan ma .
hachchi hachchi neeni uyiyo haattay naa77u burccukko gido; hegaa a wodiyan wodiyan uya .
he walakkido kattaa banggaa oyttaa uukkiyoogaadan uukka; uukkaydda asay xeellishin , asaa shiyaa melaa eettada uukka; yaatada ma .
hegee israa7eela asay taani eta laaliyo kawotettatu giddon de7iiddi , tunida qumaa maanaagaayyo malaata &quot; yaagiis .
yaatin , taani zaarada hagaadan yaagaas; &quot; ubbaa haariya godawu , hegee hanoppo ! taani tana tunissa erikke . ta naatettaappe doommada hachchi gakkanaashin , bawutaa woykko bazzo do7i puuzidi woridobaa ma erikke; tunida ashoy ta doonakko shiiqi erenna &quot; yaagaas .
yaagin i zaaridi , tana hagaadan yaagiis; &quot; daro lo77o , yaatikko , asaa shiyaa melan uukkiyoogaa aggada , miizzaa oshaa kiyyiyan ne oyttaa uukkaasa &quot; yaagiis .
i qassikka hagaadan yaagiis; &quot; laa asa na7awu , be7a; yerusalaame katamaa katti gelennaadan , taani teqqana . asay kattaa hirggiiddi , makkidi maana; qassi haattaakka yayyiiddi , likkidi uyana .
etawu de7iya kattaynne haattay wurana; eti issoy issuwaa , poora ! giiddi xeellana; eti bantta nagaraa qixaatiyan gilqqana .
&quot; laa asa na7awu , qara bisuwaa ekkada , ne huuphiyaanne ne buuchchaa an meeda . yaatada meezaanan likkada , ne binnaanaa heezzu kessada shaakka .
neeni dooddiyo wodee wuriyo wode , ne shaakkido binnaanawu issi kushiyaa yerusalaame katamaa misiliyaassi gidduwan taman xuugga . naa77antto kushiyaa katamaa yuushuwan ubban bisuwan qanxxeretta . heezzantto kushiyaa qassi carkkuwawu laala; ayssi giikko , taani eta bisuwan yedettana .
qassi hegaappe guutta binnaanaa ekkada , ne maayuwaa xeeran qachcha .
he neeni qachchidoogaappe guuttaa ekkada , taman olada xuugga . hegan doommida tamay israa7eela asaa ubbaa gakkana &quot; yaagiis .
ubbaa haariya goday hagaadan yaagees; &quot; hagee yerusalaame katamaa; taani biittata a yuushuwan wottada , kawotettatu ubbaayyo giddo gul77an a wottaas .
shin i ba iita oosuwan , ba yuushuwan de7iya biittatuppenne kawotettatuppe yaa iitidi , ta higgiyaanne ta wogaa naagennan ixxiis; i ta higgiyaassi makkaliis; ta wogaakka kaallennan ixxiis &quot; yaagees .
hegaa gishshawu , ubbaa haariya goday hagaadan yaagees; &quot; neeni ne yuushuwan de7iya kawotettaappe yaa iitada , ta azazuwaa kaallennaaninne ta wogaa naagennan ixxadasa . ne yuushuwan de7iya kawotettatu wogaa kaalladasa &quot; yaagees .
hegaa gishshawu , ubbaa haariya goday hagaadan yaagees; &quot; nenoo , yerusalaamee , taani neeyyo morkke; hara kawotettati ubbay be7ishin , ne bolli ta pirddaa ehaana .
neeni taani ixxiyoobaa ubbaa oottido gishshawu , taani hagaappe kase gattabeennaagaa , qassi hagaappe sinttawukka gattenna pirddaa ne bolli gattana .
hegaappe denddidaagan , intte giddon aawati bantta naata maana; qassi naatikka bantta aawata maana . taani intte bolli pirddaa ehaana; intteppe attidaageetakka carkko ubbawu laalana .
&quot; hegaa gishshawu , taani ubbaa haariya goday ta de7uwan caaqqays: intte intte sheneyiya eeqatuuninne tuna oosotun ta beeta maqidasiyaa tunissido gishshawu , taanikka inttena xayssana . taani intteyyo qarettikkenne intteppe issuwaanne ashshikke .
intte asaappe issi kushee katamaa giddon boshaaninne koshan hayqqana; naa77antto kushee katamaappe kareera olan wurana; qassi heezzantto kushiyaa taani carkko ubbawu laalada , eta bisuwan yedettana .
&quot; ta yiilloy wurana; taani eta bolli hanqqettido hanqqoykka wodhdhana; yaatobare tawu irxxi gaana . taani eta bollan hanqqettido hanqquwaa wurssiyo wode , taani goday qanaatiyan haasayidoogaa eti erana .
&quot; intte yuushuwan de7iya kawotettatu giddooninne intte mataara aadhdhiya ubbaa sinttan taani inttena baysanne qilliicciyoobaa oottana .
taani inttena ta hanqquwaaninne ta yiilluwan hanttaara pirddaa pirddido wode , intte intte yuushuwan de7iya kawotettatussi qilliicciyoobaanne cayiyoobaa , inttena be7ida asi naagettiyoobaanne daganttiyaabaa gidana . taani goday hagaa odaas .
taani intte bolli woriyaanne xayssiya koshaa wonddafiyaa dukkiyo wode , inttena xayssanawu dukkana . taani intteyyo koshaa yaa yaa darissana; yerusalaame katamaa kattay gelennaadan , taani teqqana .
taani koshaanne bazzo do7aa intte bolli yeddin , eti intte naata xayssana . taani boshaa , suuttaa gussiyoogaanne olaa intte bolli ehaana . taani goday hagaa odaas &quot; yaagees .
godaa qaalay taakko hagaadan yaagiiddi yiis;
&quot; laa asa na7awu , israa7eela deretukko ne som77uwaa zaarada , eta bolli hananabaa yoota .
hagaadan yaaga; inttenoo , israa7eela deretoo , ubbaa haariya godaa qaalaa siyite ! ubbaa haariya goday israa7eela deretuyyoonne keratuyyo , zanggaaratuyyoonne wombbatuyyo hagaadan yaagees; &quot; be7ite , taani , ta addiniitay intte bolli olaa ehaana; qassi intte goynniyo xoqqa sohotakka xayssana .
intte yarshshiyo sohoti qolettana; qassi intte ixaanaa cuwayiyo sohotikka meqerettana . taani intte asaa intte eeqatu sinttan worana .
taani israa7eela asaa ahaa eta eeqatu sinttan zin77issana; intte meqettaakka intte yarshshiyo sohotu yuushuwan laalana .
intte de7iyoosan ubban intte katamatinne intte goynniyo xoqqa sohoti qolettana . hegaappe denddidaagan intte yarshshiyo sohoti baysanne moorettidaageeta gidana; intte eeqati meqerettananne xayana; intte ixaanaa cuwayiyo sohotikka meqeretti wodhdhana; intte oosoy ubbay pitetti xayana .
intte asay shuhettidi , intte giddon kunddana . taani godaa gidiyoogaa intte hegan erana .
&quot; &quot; taani intteppe amaridaageeta paxa ashshana; yaatobare kawotettatu giddon intte laalettana .
kessi ekkidi attidaageeti yan omooduwan de7ana . yan de7iyo wode , eti tana hassayana; qassi eeqawu goynniyoogaaninne iitaa oottiyoogan eti tana azzanissidoogaa akeekana . eti bantta oottido iita oosuwaappenne eta yeellayiya hanotaappe denddidaagan , banttarkka banttana shenetana .
qassi taani godaa gidiyoogaa eti erana . taani eta bolli iitabaa ehaana giidoogee coo hada baabiso gidenna &quot; yaagees .
&quot; ubbaa haariya goday hagaadan yaagees; &quot; intte kushiyaa baqqite ! intte gediyankka biittaa giirissite ! qassi hagaadan yaagite; israa7eela asaa sheneyiya oosuwaayyo aayye7ana ! yaagite . ayssi giikko , eti olan , koshaaninne boshan wurana .
haahuwan de7iyaagee boshan hayqqana; matan de7iyaagee olan hayqqana; qassi paxa attidaagee koshan hayqqana . hegaadan oottada , taani ta hanqquwaa eta bolli wurssana .
eta asaa ahay eta eeqaa matan , eti yarshshiyoosaa yuushuwan , xoqqa keratu bollinne deretu kiikiyaa bolli , irxxa mittaa garssan , daro bonccoy de7iyo ettaa garssan , bantta eeqatussi yarshshuwaa xuuggido sohuwan ubban kunddido wode , eti taani godaa gidiyoogaa erana .
qassi taani ta kushiyaa eta bolli yeddada , eti de7iyo biitta ubbaa , bazzuwaappe biidi ribila giyo katamaa gakkanaashin , bashshanne baysa oottana . taani godaa gidiyoogaa eti hegan erana &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , ubbaa haariya goday israa7eela biittaayyo hagaadan yaagees; wurssettaa ! ubbasaara biittaa bollan wurssettay gakkiis .
hekkoo , wurssettay intte bolla gakkiis ! taani ta hanqquwaa intte bolli yeddana . taani intte oosuwaadan , intte bolli pirddana; intte tuna hanotaadan , taani inttena qaxxayana .
taani intteyyo qarettikkenne intteppe issuwaanne ashshikke . taani tumaappe intte tuna hanotaa gaasuwan inttena qaxxayana . taani godaa gidiyoogaa intte hegan erana yaagees .
&quot; ubbaa haariya goday hagaadan yaagees; bashshaa ! bashshaa bollan bashshay yees .
wurssetti gakkiis ! wurssettay gakkiis ! i intte bollan denddiis . be7ite , i gakkiis !
ha biittan de7iyaageetoo , intte pirdday gakkiis; wodee gakkiis; gallassay matattiis ! hegee shabbirssa gallassappe attin , deriyaa bollan ufayssan ililiyo gallassa gidenna .
ha77i matan taani ta hanqquwaa intte bolli gussana; ta yiilluwaakka intte bollan wurssana . taani intte oosuwaadan , intte bolli pirddana; intte tuna hanotaadan , inttena qaxxayana .
taani intteyyo qarettikkenne intteppe issuwaanne ashshikke . intte ogiyaadaaninne intte giddon de7iya tuna oosuwaadan , taani inttena qaxxayana . yaatobare intte inttena shociday tana godaa gidiyoogaa erana .
&quot; gallassay hageeho ! gakkiis ! intte pirdday gakkiis ! intte iitatettay aaciis; intte otoroykka ciiyiis .
makkalaa gaasuwan iita oosoy dariis; etappe , woykko eta coratettaappe , woykko eta duretettaappe , woykko eta bonchchuwaappe attanabi baawa .
wodee gakkiis; gallassaykka matattiis ! hanqqoy asaa ubbaa bollaana gidiyo gishshawu , shammiyaagee ufayttoppo; woykko bayzziyaageekka azzanoppo .
eti naa77ay paxa de7iyo peeshan , bayzzidaagee ba bayzzidoogaa guyye zaarenna . godaa hanqqoy asaa ubbaa bolli yees; eta nagaraappe denddidaagan etappe issoynne ba shemppuwaa ashshenna .
ta hanqqoy asaa ubbaa bolli de7iyo gishshawu , eti olawu xurumbbaa punnidi , ubbabaa giigissikkokka , ooninne olawu kiyenna .
&quot; kareera olay , soora boshaynne koshay de7ees . katamaappe gaxan de7iyaagee olan hayqqana; katamaa giddon de7iyaageeti koshaaninne boshan wurana .
etappe kessi ekkidi attiyaageeti bantta nagaraa gaasuwan wombbaappe yashshan baqatida haraphphetudan , deriyaa bollan oolana .
kushe ubbay doccana; gulbbata ubbaykka haattaadan hanana .
eti waaruwaa maayana; qassi yashshan kokkorana . eta som77oykka yeellaa maayana; eta huupheekka meedettana .
eti bantta biraa ogiyan olana; eta worqqaykka tunabaa gidana . godaa hanqquwaa gallassi eta biraynne eta worqqay eta ashshanawu danddayenna . etawu xube gididi , nagaran gelissida biraynne worqqay eta uluwaa kumidi , eta namisaappe ashshenna .
&quot; eti bantta lo77o alleequwan otorettidosona; otorettidi hegeeta bantta tuna eeqanne yeellayiya misile medhdhanawu go7ettidosona . hegaa gishshawu , taani hegeeta etawu tunabaa kessaas .
taani eta alleequwaa omoodo oottada , allagawunne biittan sa7an de7iya iitatawu aattada immin , eti a tunabaa kessana .
he wode taani ta som77uwaa israa7eelappe wora zaarana; qassi ta bonchcho beeta maqidasiyaa panggati gelidi tunissana .
&quot; biittay ubbay suuttaa gussiyaageetun kumido gishshawunne katamaykka makkala oosuwan kumido gishshawu , sanssalataa giigissa .
eta keettata baassa oottana mala , taani ubbaappe iita kawotettaa ehaana . wolqqaamatu otoruwaakka taani xayssana; eta geeshsha sohotikka tunana .
bashshay yiyo wode , eti saruwaa koyana; shin demmokkona .
bashshay bashshaa bolli , qassi iita odoy iita oduwaa bolli yaana . eti hananabaa yootiyaagaa , &quot; ne ajjuutaa yoota &quot; yaagana . qeesetussi tamaarissiyo timirttee xayana; cimatussikka zoriyoobi xayana .
kawoy yeekkana; halaqay hidootaa qanxxana; he biittaa asaa kushee yashshan kokkorana . taani etawu eta oosuwaadan oottana; eta pirddaadan , eta bolli pirddana . taani godaa gidiyoogaa eti hegan erana yaagees &quot; yaagiiddi yiis .
nuuni omoodettido usuppuntta layttan , usuppuntta aginan , ichchashantta gallassan , taani ta son uttidaashin , yihudaa cimatikka ta sinttan uttidaashin , ubbaa haariya godaa kushee ta bollan wodhdhiis .
taani xeellada , asa milatiyaagaa be7aas; ayyo xeessaappe garssa baggay tamaa milatees; qassi xeessappe bolla baggay phooliya nahaasiyaa birataa milatees .
i kushe milatiyaagaa taakko yeddidi , ta huuphiyaa binnaanaa oyqqiis . ayyaanay tana sa7aappenne saluwaappe gidduwawu pude denttidi , xoossaa ajjuutan tana yerusalaame efiis . efiidi huuphessa baggaara beeta maqidasiyaa giddo dabaabaa geliyo penggiyaara gelissidi , godaa qanaatiyaa denttettiya eeqay eqqidaagaa bessiis .
kase taani dembba biittan ajjuutan be7idoogaadankka , israa7eela xoossaa bonchchuwaa hegan be7aas .
hegan i tawu hagaadan yaagiis; &quot; laa asa na7awu , huuphessa baggi xeella &quot; yaagiis . yaagin taani xeelliyo wode , qanaatiyaa eeqay dirssaa penggiyaa sinttan de7iya yarshshiyoosaa matan de7iyaagaa be7aas .
qassikka i tawu hagaadan yaagiis; &quot; laa asa na7awu , eti oottiyoobaa be7ay ? tana ta beeta maqidasiyaappe haassanawu israa7eela asay oottiyo gita tunatettaa be7ay ? hegaappekka aadhdhiya tunatettaa neeni biron be7ana &quot; yaagiis .
hegaappe guyyiyan , tana beeta maqidasiyaa dabaabaa pengge ehiis; ehin taani xeelliyo wode , godan xoo7ee de7iyaagaa be7aas .
i tana , &quot; laa asa na7awu , godaa bookka &quot; yaagiis; yaagin taani bookkiyo wode , issi penggee hegan de7iyaagaa be7aas .
qassi i tana , &quot; gela; gelada eti hagan oottiyo gita tunatettaa be7a &quot; yaagiis .
yaagin taani giddo gelada xeelliyo wode , godaa bollan yuuyyi aadhdhidi biittaara gooshettiya meretatu misilee , geeshsha gidenna do7atu misileenne israa7eela asaa eeqatu ubbaa misilee kumidaagaa be7aas .
etappe sintta baggaara israa7eela asaappe laappun tammu cimati eqqidosona; qassi shaafaana na7aa yazaaneekka eta giddon eqqiis . ubbaykka ixaanaa cuwayiyoobaa bantta kushiyan oyqqidosona; ixaanaa cuwaykka toqqattees .
qassi i tana hagaadan yaagiis; &quot; laa asa na7awu , hagaa israa7eela asaa cimati ubbaykka xuman bantta eeqa misiliyaa keettan eti oottiyoobaa be7ay ? ayssi giikko , eti , goday nuna be7enna; goday ha biittaa aggiis yaagoosona &quot; yaagiis .
qassikka i tana , &quot; hegaappekka aadhdhiya tunatettaa neeni biron be7ana &quot; yaagiis .
hegaappe guyyiyan , i tana beeta maqidasiyawu huuphessa bagga penggiyawu efin , hegan tamuuza giyo bantta xoossawu kayyottidi yeekkiya maccaasaa be7aas .
i tana , &quot; laa asa na7awu , hagaa be7ay ? hegaappe aadhdhiya tunatettaa neeni biron be7ana &quot; yaagiis .
hegaappe guyyiyan , i tana godaa beeta maqidasiyawu giddo dabaabaa efiis; hegan beeta maqidasiyaa penggen baranddaappenne yarshshiyoosaappe gidduwan laatamanne ichchashu attumaasaa gidiyaagaa be7aas . eti bantta zokkuwaa godaa beeta maqidasiyaakko , bantta som77uwaa arshshokko zaaridi , arshshoora mokkiya awaayyo goynnoosona .
i tana hagaadan yaagiis; &quot; laa asa na7awu , hagaa be7adii ? yihudaa asaassi ha tunatettaa oottiyoogee ubba laafabaa gididee ? eti biittaa makkala oosuwan kunttidi , zaari zaaridi tana hanqqetissanawu bessii ? be7a , eti bantta danddayido keenan tana iissidi cayoosona .
hegaa gishshawu , taani etaara hanqquwan gayttana . taani etayyo qarettikkenne etappe issuwaanne ashshikke . eti bantta cenggurssaa xoqqu oottidi , ta hayttan waassinkka , taani etawu siyikke &quot; yaagiis .
hegaappe guyyiyan , taani siyishin , goday ba qaalaa xoqqu oottidi , hagaadan azaziis; &quot; inttenoo , katamaa asaa woriyaageetoo , ubbaykka intte woriya ola miishshaa intte kushiyan kushiyan oyqqidi , haa shiiqite &quot; yaagiis .
yaagin huuphessi xeelliya qommo bagga penggiyaara woriya ola miishshaa oyqqidi , yiya usuppun asata be7aas . etaara issippe liinuwaappe dadettida maayuwaa maayidi , ba miyyiyan xaafiyoobaa korjjuwan oyqqida issi bitanee de7ees . eti giddo gelidi , nahaasiyaappe oosettida yarshshiyoosaa lanqqen eqqidosona .
israa7eela xoossaa bonchchoy kase ba de7iyo kiruubetuppe denddidi , beeta maqidasiyaa pengge biis . hegan goday ayyo liinuwaa maayidi , ba miyyiyan xaafiyoobaa korjjuwan oyqqida bitaniyaa xeesiis .
xeesidi a hagaadan yaagiis; &quot; yerusalaame katamaa gidduwaa kanttada baydda , yan oosettiya tunatettaa gishshawu , ooliiddinne kayyottiiddi de7iya asaa som77uwan malaataa wotta &quot; yaagiis .
taani siyishin , i haratakka hagaadan yaagiis; &quot; a geedo kaallidi , katamaa gidduwaa kanttiiddi worite ! issuwaanne ashshoppite; oossinne qarettoppite .
cimata , wodallatanne geela7ota , maccaasatanne naata ubbaakka worite; shin som77uwan malaatay de7iyo asa oonanne bochchoppite . woruwaa ta beeta maqidasiyan doommite &quot; yaagiis . yaagin eti woruwaa beeta maqidasiyaa sinttan eqqida cimatun doommidosona .
hegaappe guyyiyan , i eta hagaadan yaagiis; &quot; beeta maqidasiyaa tunissite; dabaabaakka ahan kunttite; kiyite &quot; yaagiis . yaagin eti kiyidi , katama giddon ubban woruwaa doommidosona .
eti woriiddi de7ishin , taani tarkka attada , ta som77uwaa biittaa gatta gufannada , ta qaalaa xoqqu oottada , &quot; abeet ubbaa haariya godawu , ha neeni yerusalaame bollan gussiyo ne hanqquwan , israa7eelappe attida muliyaakka wurssuuteeyye ? &quot; yaagaas .
i zaaridi , taayyo hagaadan yaagiis; &quot; israa7eelanne yihudaa nagaray keehi dariis; biitta ubban suuttaa gussiyaageeti kumidosona; qassi katama ubban tumu pirddaa geellayiyaageeti kumidosona . ayssi giikko , asay , goday ha biittaa aggiis; goday be7enna yaagoosona .
hegaa gishshawu , taani etayyo qarettikkenne etappe issuwaanne ashshikke . taani etayyo eta oosuwaadan oottana &quot; yaagiis .
hegaappe guyyiyan , liinuwaa maayidi , ba miyyiyan xaafiyoobaa korjjuwan oyqqida bitanee guyye simmidi , &quot; neeni tana azazidoogaadan oottaas &quot; yaagiis .
taani xeelliyo wode sampperiyaa giyo inqquwaappe oosettida kawotaa araatay kiruubetu huuphiyaappe bolla baggaara de7iya salo gufantto milatiyaagan de7iyaagaa be7aas .
liinuwaa maayida bitaniyaa goday hagaadan yaagiis; &quot; kiruubetuppe garssa baggaara irzzotu giddoora kanttada ba; baada hegaappe xiixinttaa bonqquwaa ne kushiyan kophpheta ekkada , katamaa bolli laala &quot; yaagiis . yaagin taani xeellishin , tamaa ekkanawu geliis .
bitanee soo geliyo wode , kiruubeti beeta maqidasiyaappe tohossa baggaara eqqidosona; giddo dabaabaakka shaaray kumiis .
godaa bonchchoy kiruubetu bollappe denddidi , beeta maqidasiyaa pengge biis . shaaray beeta maqidasiyaa kumiis; dabaabaykka godaa bonchchuwaa phoolettan kumiis .
kiruubetu qefiyaa giirettay ubbaa haariya godaa cenggurssaadan , kare dabaaban siyettees .
liinuwaa maayida bitaniyaa goday , &quot; kiruubetu garssa bagga irzzotu giddoppe tamaa ekka &quot; yaagidi azazin , i gelidi issi irzzuwaa miyyiyan eqqiis .
kiruubetuppe issoy bantta giddon de7iya tamaakko ba kushiyaa yeddidi , appe guuttaa ekkidi , liinuwaa maayida bitaniyaa kushiyan wottin , ikka ekkidi kiyiis .
kiruubetu qefiyaappe garssa baggaara asa kushe milatiyaagee de7ees .
taani xeelliyo wode , kiruubetu miyyessan oyddu irzzoti de7oosona; issi issi kiruubiyaa miyyiyan issi issi irzzoy de7iyaagaa be7aas; he irzzoti inqquwaadan phooloosona .
eti oyddaykka issoy issuwaa malatoosona; issi irzzoy naa77u irzzo gididi merettiis; merettidi issoy issuwaa giddoora kantti uttiis .
kiruubeti biyo wode , oyddu baggawukka yaanne haanne simmennan boosona; issi irzzoy biido geeduwaa hankko irzzoti yaanne haanne simmennan tollu giidi boosona .
eta kumetta bollan , hegeenne eta zokkuwan , eta kushiyan , eta qefiyaaninne eta oyddu irzzotun xeelliya ayfee kumiis .
taani siyishin , irzzoti bichchaariya irzzota geetetti xeegettidosona .
issi issi kiruubiyawu oyddu som77oy de7ees . issi som77oy kiruubiyaa som77uwaa , naa77anttoy asa som77uwaa , heezzanttoy gaammuwaa som77uwaanne , oyddanttoy argganttaa som77uwaa .
hegaappe guyyiyan , kiruubeti pude denddidosona . hageeti taani kabaara shaafaa matan be7ido paxa de7iya meretata .
qassi kiruubeti biyo wode , eta miyyessan de7iya irzzotikka bululoosona; qassi kiruubeti biittaappe pude denddanawu bantta qefiyaa micciyo wodekka irzzoti eta miyyiyaappe shaahettokkona .
eti eqqiyo wode , irzzotikka eqqoosona; qassi eti biittaappe pude denddiyo wode , etikka denddoosona . hegeekka paxa de7iya meretatu ayyaanati etan de7iyo gishshaassa .
hegaappe guyyiyan , godaa bonchchoy beeta maqidasiyaa penggeppe denddidi , kiruubetuppe bolla baggan eqqiis .
taani xeellishin , kiruubeti bantta qefiyaa miccidi , irzzotuurakka issippe biittaappe pude denddidosona . eti godaa beeta maqidasiyawu arshsho bagga penggiyaara eqqidosona; israa7eela xoossaa bonchchoykka etappe bolla baggaara de7ees .
hageeti kabaara shaafan taani israa7eela xoossaappe garssa baggaara be7ido paxa de7iya meretata; qassi eti kiruubeta gidiyoogaa taani eraas .
etawu ubbawukka oyddu oyddu som77otinne , oyddu oyddu qefeti de7oosona; eta qefetuppe garssa baggaara asa kushe milatiyaagee de7ees .
eta som77oti kabaara shaafaa matan taani be7ido som77ota milatoosona . eti ubbaykka tollu giidi , sinttawu boosona .
hegaappe guyyiyan , ayyaanay tana denttidi , arshsho xeelliya godaa beeta maqidasiyaa pengge efiis . hegan he penggiyaa geliyoosan laatamanne ichchashu attumaasay de7ees; eta giddon asaa kaalettiya azuura na7aa azaaniyaanne banaaya na7aa palaaxiyaa be7aas .
goday tana hagaadan yaagiis; &quot; laa asa na7awu , ha asati ha kataman iita halchchuwaa halchchiyaageetanne iita zoriyaa zoriyaageeta .
eti hagaadan yaagoosona; nuuni keettaa zaaretti keexxana wodee matattiis . ha katamay asho xaaro; qassi nuuni asho yaagoosona .
hegaa gishshawu , asa na7awu , hananabaa yoota ! eta bolli hananabaa yoota ! &quot; yaagiis .
hegaappe guyyiyan , godaa ayyaanay ta bolli wodhdhidi , tana hagaadan yaagiis; &quot; eta yaaga; goday hagaadan yaagees; &quot; israa7eela asawu , intte hegaadan geeta; shin taani intte ay qoppiyaakko erays .
ha kataman intte daro asaa woridi , oge ubban ahaa kunttideta &quot; yaagees .
&quot; hegaa gishshawu , ubbaa haariya goday hagaadan yaagees; &quot; intte woridi hegan olido ahay asho; qassi ha katamaykka asho xaaro; shin taani inttena ha katamaappe yedettada kessana .
intte olawu yayyideta; taani he intte yayyido olaa intte bolli ehaana . taani ubbaa haariya goday hagaa odays .
taani inttena ha katamaappe kessada , allagatuyyo aatta immana; taani intte bolli pirddana .
intte olan wurana; taani inttena intte biittan pirddana . taani godaa gidiyoogaa intte hegan erana .
ha katamay intteyyo asho xaaro gidenna; inttekka a giddon asho gidekketa . taani intte bolli israa7eela zawan pirddana .
taani godaa gidiyoogaa intte hegan erana . ayssi giikko , intte ta azazuwaa kaallennan ixxideta; ta wogaakka naagennan ixxidi , intte yuushuwan de7iya kawotettatu wogaadan de7ideta &quot; yaagees yaaga &quot; yaagiis .
taani hananabaa yootishin , banaaya na7aa palaaxee hayqqiis; hayqqin taani duge gufannada , ta qaalaa xoqqu oottada , hagaadan yaagada waassaas; &quot; abeet ubbaa haariya godawu , israa7eelappe attidaageeta muleera wurssana hanayyye ? &quot; yaagaas .
godaa qaalay taakko hagaadan yaagiiddi yiis;
&quot; laa asa na7awu , yerusalaamen de7iya israa7eela asay nebaanne omooduwan de7iya ne dabbotubaa , eti godaappe haakkidosona; ha biittaykka nuuyyo laata gididi imettiis yaagidi haasayoosona .
&quot; hegaa gishshawu , neeni hagaadan yaaga; ubbaa haariya goday hagaadan yaagees; &quot; taani eta haaho kawotettatu giddo yeddikkokka , qassi biittatun laalikkokka , biido biittatun guutta wodiyawu taani etaara gidana &quot; yaagees yaaga .
&quot; hegaa gishshawu , neeni hagaadan yaaga; ubbaa haariya goday hagaadan yaagees; &quot; taani inttena kawotettatuppenne intte laalettido biittatuppe shiishshana; qassi israa7eela biittaa taani zaarada intteyyo immana &quot; yaagees yaaga .
&quot; eti guyye simmidi yiidi , sheneyiya misiliyaanne tuna eeqaa biittaappe xayssana .
taanikka etawu shaahettibeenna wozanaa immana; qassi ooratta ayyaanaakka eta giddon wottana . etappe shuchcha wozanaa diggada , asho wozanaa etawu immana .
he wodiyan eti ta higgiyaa kaallana; ta azazuwaakka naagana . eti ta asa gidana; taanikka eta xoossaa gidana .
shin he sheneyiya misiliyawunne tuna eeqawu goynnanawu dosidaageeta gidikko , taani eta oosuwaadan eta oottana . taani ubbaa haariya goday hagaa odays &quot; yaagiiddi yiis .
hegaappe guyyiyan , eta miyyiyan irzzoti de7iyo kiruubeti , bantta qefiyaa miccidosona; israa7eela xoossaa bonchchoykka etappe bollaara de7ees .
godaa bonchchoy katamaa giddoppe denddidi , arshsho bagga deriyaa bolli eqqiis .
xoossaa ayyaanay tawu immido ajjuutan ayyaanay tana biittaappe pude denttidi , baabiloonen de7iya omoodettidaageetukko efiis . hegaappe guyyiyan , ajjuutay taappe shaahettiis .
shaahettin taanikka goday tana bessidobaa ubbaa omooduwan de7iyaageetuyyo yootaas .
godaa qaalay taakko hagaadan yaagiiddi yiis;
&quot; laa asa na7awu , neeni makkalanchcha asaa giddon de7aasa . eti makkalanchcha asa gidiyo gishshawu , etawu ayfee de7ees , shin demmokkona; etawu hayttay de7ees , shin siyokkona .
hegaa gishshawu , asa na7awu , omooduwan biya asadan , neeni efaanawu danddayiyoobaa ubbaa shiishsha qachchada , gallassi eti xeellishin kiyada , ne de7iyoosaappe hara sohuwaa ba . eti makkalanchcha asa gidikkonne , ooni erii , eti akeekana .
gallassi eti xeellishin , omooduwaa biya asadan , neeni qachchidobaa kare kessa; qassi omarssi eti xeellishin , omooduwaa biya asaadan kiya .
eti xeellishin , ne keettaa godaa lukka; lukkada he xoo7iyaara kiya .
neeni kessido miishshaa eti xeellishin , ne hashiyan tookkada , lem77ishin denddada ba . biittaa be7ennaadan , ne som77uwaa kamma . ha neeni haniyoobay israa7eela asawu malaata gidanaadan , taani oottaas &quot; yaagiis .
taanikka i tana azazidoogaadan oottaas . omooduwawu biya asadan , gallassi taani qachchidobaa kare kessaas . omarssan qassi ta keettaa godaa ta kushiyan lukkada kiyaas; taani kessido miishshaa eti xeellishin , ta hashiyan tookkada , lem77ishin baas .
maallado godaa qaalay taakko hagaadan yaagiiddi yiis;
&quot; laa asa na7awu , he makkalanchcha zareti , israa7eela asati nena , neeni oottiyoobay aybee ? giidi oychchidosona gidokkonaa ?
neeni eta hagaadan yaaga; ubbaa haariya goday hagaadan yaagees; &quot; ha hiraagay yerusalaamen de7iya halaqaabaanne israa7eela asaa kumettaabaa &quot; yaaga yaagees .
neeni eta , taani intteyyo malaata . taani oottidoogaadan , intte bolli hanana; intte omoodettidi , hara biitti baana yaaga .
&quot; eta giddon de7iya halaqay godaa lukki kiyidi , ba miishshaa ba hashiyan tookkidi , lem77ishin baana; i biittaa be7ennaadan , ba som77uwaa kammana .
taani goday ta gitiyaa a sinttan yeggada , a oyqqana . taani a baabiloone katamaa ehaana; shin i he katamaa be7ennan hayqqana .
a yuushuwan de7iya a maaddiyaageetanne a olanchchata ubbaa taani piskki oottana; taani eta bisuwan yedettana .
&quot; eta taani hara biittatunne kawotettatu giddo laaliyo wode , taani godaa gidiyoogaa eti erana .
eti bantta biyo kawotettatu giddon bantta tuna oosuwaa paaxana mala , taani etappe amaridaageeta olaappe , koshaappenne boshaappe kessi ekkanaadan oottana . taani godaa gidiyoogaa eti hegan erana &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , ne oyttaa kokkoraydda ma; qassi ne haattaakka gajigajaydda uya .
biittan de7iya asawu hagaadan yaaga; ubbaa haariya goday israa7eela biittan de7iya yerusalaame asaabaa hagaadan yaagees; &quot; eti bantta oyttaa hirggan maana; bantta haattaakka shabbirssan uyana . ayssi giikko , yan de7iya asay ubbay makkalanchcha gidido gishshawu , eta biittay qaarettidi , kallo attana .
ha77i asay kumido katamati xayana; qassi biittaykka baysa gidana . taani godaa gidiyoogaa intte hegan erana &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , ha israa7eela asay , gallassay aadhdhiis; ajjuutay ubbaykka hada gidiis yaagidi leemisiyoobay i aybee ?
hegaa gishshawu , etayyo neeni , ubbaa haariya goday hagaadan yaagees; &quot; taani ha leemisoy naa77antto hassayettennaadan oottana; eti zaarettidi , hegaa israa7eela biittan leemisokkona &quot; yaagees yaaga . qassi etayyo , gallassay matattiis; ajjuutay ubbaykka polettana hanees yaaga .
hagaappe sinttawu israa7eela asaa giddon worddo ajjuutaynne cimo murunnoy de7enna .
taani goday ta oottanaagaa yootays; hegeekka gam77ennan polettana . inttenoo , makkalanchcha asatoo , taani yootiyoobaa ubbaa intte layttan taani polana . taani ubbaa haariya goday hagaa odays &quot; yaagiiddi yiis .
qassikka godaa qaalay taakko hagaadan yaagiiddi yiis;
&quot; laa asa na7awu , israa7eela asay hagaadan yaagees; i be7ido ajjuutay sinttanawu daro layttaassa; qassi i adussa wodiyan hananaagaa yootees yaagees .
hegaa gishshawu , neeni etawu hagaadan yaaga; ubbaa haariya goday hagaadan yaagees; &quot; taani yootiyo qaalay polettanaappe attin , issoykka gam77enna . taani ubbaa haariya goday hagaa odays &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , israa7eelan ha77i hananabaa yootiyaageetu bolli hananabaa yoota . bantta qofaappe denddidi , hananabaa yootiyaageeta hagaadan yaaga; godaa qaalaa siyite !
ubbaa haariya goday hagaadan yaagees; &quot; aybanne be7ennan coo banttawu denddiya eeyya hananabaa yootiyaageetuyyo aayye7ana !
israa7eela asawu , intte hananabaa yootiyaageeti qolettida katamaa giddon de7iya worakanatu mala .
godaa gallassi olan minni eqqanaadan , israa7eela asaassi dirssaa gimbbiyaa bottokonidi minttanawu , gimbbee kolettidosaa pude bibookkona .
eta ajjuutay worddo , qassi eta murunnoykka worddo . eti goday kiittennan , goday hagaadan yaagees yaagoosona . yaatidi eti yootidoogaa goday polana yaagidi naagoosona .
taani yootennan de7ishin , goday hagaadan yaagees yaagidi yootiyo intte worddo ajjuutaanne worddo murunnuwaa be7ibeekketii ? &quot; yaagees .
&quot; hegaa gishshawu , ubbaa haariya goday hagaadan yaagees; &quot; intte worddobaa haasayido gishshawunne worddo ajjuutaa be7ido gishshawu , taani intteyyo morkke .
ta kushee worddo ajjuutaa be7idi , worddo hananabaa yootiyaageetu bolli pirddawu de7ees . eti ta asaa yaa7an gelokkona , woykko israa7eela asay xaafettido mazggafan xaafettokkona , woykko eti israa7eela biittaakka gelokkona . taani ubbaa haariya godaa gidiyoogaa intte hegan erana .
&quot; &quot; saroy baynnan de7ishin , eti ta asaa , sa7i saro ! yaagidi wora kaalettidosona . qassi asay shuchchaa coo keelidi dirin , eti nooraa tiyoosona .
hegaa gishshawu , he tiyiyaageeta , he intte tiyido gimbbee kunddana ! wolqqaama iray bukkana; qassi taani goday ordde shachchaa duge yeggana; hanttaara goteekka denddana yaagidi yootite .
he gimbbee kunddido wode , asay inttena , intte a tiyido nooray anee ? giidi oychchennan agganee ? &quot; yaagees .
&quot; hegaa gishshawu , ubbaa haariya goday hagaadan yaagees; &quot; taani ta hanqquwan hanttaara gotiyaa yeddana; qassi biittaa bashshanawu ta yiilluwan ordde shachchaanne wolqqaama iraa suulliya hanqquwaara kiittana .
intte nooraa tiyido gimbbiyaa taani mentterettana , biittan laalananne baasuwaa mela ashshana . i kunddiyo wode intte a giddon hayqqana . taani godaa gidiyoogaa intte hegan erana .
hegaadan hanidi , ta hanqqoy gimbbiyaa bollinne gimbbiyaa nooraa tiyida asatu bolli wurana . taani inttena , ha77i gimbbee baawa; gimbbiyaa nooraa tiyidaageetikka de7okkona .
israa7eelan de7iya , yerusalaamebaa hananabaa yootidaageeti , saroy baynnan ayyo saruwaa be7idaageeti , eti de7okkona yaagays . taani ubbaa haariya goday hagaa odays &quot; yaagees yaaga .
&quot; laa asa na7awu , bantta qofaappe denddidi , hananabaa yootiya ne asaa maccaasatukko ha77i ne som77uwaa zaara; zaarada eta bolli hananabaa yoota .
hagaadan yaaga; ubbaa haariya goday hagaadan yaagees; &quot; hara asaa bollan asayyo wolqqay de7anaadan , eta kushiyan ubban murunnobaa sikkidi wottiyaanne qanttanne adussa asaassi shaashiyaa giigissiya maccaasatoo , intteyyo aayye7ana ! intte ta asaa woranawunne pattanawu intteyyo maatay de7anaadan koyeeta .
issi kophphe bangga woykko issi baso oytta demmanawu , yeellayiyaabaa oottidi , ta asaa sinttan tana kawushsheeta . hegaa giyoogee intte hayqqanawu bessennaageeta woridi , attanawu bessennaageeta ashsheeta giyoogaa . yaatidi ta asaassi wordduwaa odeeta; etikka intte wordduwaa siyoosona &quot; yaagees .
&quot; hegaa gishshawu , ubbaa haariya goday hagaadan yaagees; &quot; intte hara asaa bollan asaayyo wolqqay de7anaadan , intte kushiyan wottido murunnuwaa taani ixxays . taani a intte kushiyaappe duutta olana; piriyaappe kessi ekkiya kafuwaadan , taani eta intte wolqqaappe ashsha ekkana .
taani intte shaashiyaakka qaara ekkada , ta asaa merinawu intte kushiyaappe wotta ekkana . taani godaa gidiyoogaa intte hegan erana .
taani azzanissabeenna xillo asaa wozanaa intte wordduwan azzanissideta; nagaranchchatikka bantta iita oosuwaappe simmidi , bantta shemppuwaa ashshennaadan , intte eta minttideta .
hegaa gishshawu , naa77antto worddo ajjuutaa be7ekketa; murunnobaakka oottekketa . taani ta asaa intte kushiyaappe wotta ekkana . taani godaa gidiyoogaa intte hegan erana &quot; yaagees yaaga &quot; yaagiiddi yiis .
israa7eela cimatuppe amaridaageeti taakko yiidi , ta sinttan uttidosona .
yaatin godaa qaalay taakko hagaadan yaagiiddi yiis;
&quot; laa asa na7awu , ha asati bantta wozanan eeqaa essidosona; qassi eta nagaray etayyo xubbiya shuchchaa mala gidiis . yaatin , taani eti tana oychchanaadan oottooyye ?
hegaa gishshawu , neeni etayyo hagaadan yaagada yoota; ubbaa haariya goday hagaadan yaagees; &quot; israa7eela asaappe ooninne eeqaa ba wozanan wottikko , a nagaray ayyo xubbiya shuchcha mala gidikko , qassi hananabaa yootiyaagaakko i biikko , taani goday ta huuphen a eeqatu coratettaadan ayyo zaarana .
he eeqati ubbati israa7eela asaa taappe wora zaaridosona; shin ha77i taani etayyo immiyo zaaruwan eta wozanaa taakko zaarana &quot; yaagees yaaga .
&quot; hegaa gishshawu , israa7eela asaassi hagaadan yaagada oda; ubbaa haariya goday hagaadan yaagees; &quot; nagaraa paaxite ! intte eeqaappe simmite ! intte tuna ooso ubbaappekka simmite !
&quot; &quot; israa7eela asa gidin , woykko israa7eela biittan de7iya allaga asaa gidinkka , taappe shaahettidi , ba wozanan eeqaa wottikko , a nagaray ayyo xubbiya shuchchaa mala gidikko , qassi i ta zoriyaa oychchanawu hananabaa yootiyaagaakko biikko , taani goday ta huuphen ayyo zaaruwaa immana .
taani he uraara eqettana; taani a leemisonne malaata oottana; taani a ta asaa giddoppe xayssana . taani godaa gidiyoogaa intte hegan erana .
&quot; &quot; hananabaa yootiyaagee cimettidi , hananabaa yootikko , he hananabaa yootiyaagaa cimmidaagee tana godaa . taani a bolli ta kushiyaa yeddada , ta asaa giddoppe a xayssana .
eti naa77aykka bantta nagaraa nagaraa qixaatiyaa tookkana; hananabaa yootiyaagaa qixaateekka hananabaa oychchiyaagaa qixaateekka issi mala gidana .
hegaa gishshawu , israa7eela asati taappe wora bookkona; bantta nagaran ubban banttana tunissokkona . eti ta asa gidana; taanikka eta xoossaa gidana . taani ubbaa haariya goday hagaa odays &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , issi biittaa asay nagaraa oottidi , taayyo ammanettennan ixxikko , taani ta kushiyaa yeddada , etawu qumaa xayssada , koshaa ehaana; he biittaa asaanne mehiyaa worana .
haray atto ha heezzu asati , nohee , daaneelinne iyyoobi he biittan de7iyaakkokka , eti bantta xillotettan bantta shemppo xalaalaa ashshana . taani ubbaa haariya goday hagaa odays .
&quot; woy taani eta biittaa bollan bazzo do7ata yeddin , he do7ati an de7iya asaa xayssin , he do7atu gaasuwan ooninne giddoora kanttennaadan , he biittay baysa gidikko ,
taani ubbaa haariya goday ta de7uwan caaqqays: haray atto , ha heezzu asati he biittan de7iyaakkokka , eti bantta attumanne bantta macca naata ashshanawu danddayokkona . eta xalaalay attana; shin biittay baysa gidana . taani ubbaa haariya goday hagaa odays .
&quot; woykko taani he biittaa bollan bisuwaa ehaada , ha biittaara bisoy kantto gaada , an de7iya asaanne mehiyaa worikko ,
taani ubbaa haariya goday ta de7uwan caaqqays: ha heezzu asati he biittan de7iyaakkokka , bantta attumanne bantta macca naata ashshanawu danddayokkona . eta xalaalay attana . taani goday hagaa odays .
&quot; woykko taani he biittaa bollan boshaa yeddada , ta hanqquwaa a bollan gussikko , an de7iya asaanne mehiyaa worikko ,
taani ubbaa haariya goday ta de7uwan caaqqays: haray atto , nohee , daaneelinne iyyoobi he biittan de7iyaakkokka , eti bantta xillotettan bantta shemppuwaa ashshanaappe attin , bantta attumanne bantta macca naatakka ashshokkona . taani ubbaa haariya goday hagaa odays &quot; yaagiiddi yiis .
ubbaa haariya goday hagaadan yaagees; &quot; taani asaanne mehiyaa woranawu yerusalaame bolli ta oyddu hanttaara pirddata , bisuwaa , koshaa , bazzo do7aanne boshaa yeddiyo wode , i ay keena aaro iitabaa gidanddeeshsha !
shin amarida asati paxa attana; eti bantta attumanne bantta macca naatakka ashshana . eti inttekko yiyo wode , eta hanotaanne eta oosuwaa intte be7idi , taani yerusalaame bolli ehiido bashshay ubbay bessiyaagaa gidiyoogaa akeekana .
intte eta hanotaanne eta oosuwaa be7idi , taani eta bolli coo pirddabeennaagaa erana . taani ubbaa haariya goday hagaa odays &quot; yaagees .
godaa qaalay taakko hagaadan yaagiiddi yiis;
&quot; laa asa na7awu , woyniyaa turay bazzon de7iya hara mittaappe aybin kehii ?
go77i de7iyo mitti turaappe qanxxetti erii ? aybakko kaqqiyo koca appe kessa eray ?
a oysettodan taman yeggin , ya baggaynne ha baggay taman meetettin , gidduwan attida xiixinttay ay maaddanee ?
xuugettennan de7iiddi , kase aykko maaddibeennaagee , tamay min eexxiichchidi aykko maaddenna .
&quot; hegaa gishshawu , ubbaa haariya goday hagaadan yaagees; taani bazzo mittaa giddon de7iya woyniyaa turaa tamawu oyseto oottada immidoogaadan , yerusalaamen de7iya asaakka hegaadan oottana .
taani ta som77uwaa eta bollan zaarana . eti issi tamaappe kiyikkokka , hara tamay eta maana . taani ta som77uwaa eta bolli zaariyo wode , taani godaa gidiyoogaa eti erana .
eti tanan ammanettennan aggido gishshawu , taani eta biittaa baysa kessana . taani ubbaa haariya goday hagaa odays yaagees &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , yerusalaamo i tuna oosota erissa .
hagaadan yaaga; ubbaa haariya goday yerusalaamo hagaadan yaagees; &quot; ne zareenne ne yeletay kanaane biittaana; ne aaway amoore biittaa asa; ne aayyiyaakka hiite biittaa asa .
ne yelettiyo gallassi ne gul77ay qanxxettibeenna; woykko nena geeshshanawu haattan meecettabaakka; woykko maxiniyan gorppettada carqqiyan xaaxettabaakka .
ha geetettidabatuppe issuwaanne oottanawu neeyyo azzanidabi baawa . neeni yelettido gallassi karettido gishshawu , dembban olettadasappe attin , neeyyo ooninne qarettibeenna .
&quot; &quot; hegaara taani kanttaydda , neeni ne suuttaa giddon murqquuqada zohettishin be7aas; be7ada neeni ne suuttaa giddon zin77idosan de7ishin , &quot; paxa de7a &quot; yaagaas .
taani nena shooqan de7iya kattaadan dichchaas . neeni dicca aduqqada , gamma gakkadasa . ne xanttay uttiis; ne binnaanaykka dicciis; shin neeni kallo attadasa .
&quot; &quot; naa77anttuwaa taani hegaara kanttaydda , nena xeelliyo wode , neeni gelossi gakkada borssida asa gidadasa . yaatin , ta maayuwaa ne bolli yeggada , ne kalluwaa kammaas . taani neeyyo caaqqada nenaara maachchaa maacettin , neeni taaro gidadasa . taani ubbaa haariya goday hagaa odays .
&quot; &quot; taani ne bollay suuttan moorettidaagaa haattan meecca geeshshada , zaytiyan tiyaas .
taani nena alleeqo qamisiyaa mayzzaas; qassi lo77o galbbaappe oosettida caammaakka wotissaas; qassi liinuwaa shaashiyaakka nena qacissaas; qassi al77o kutaakka qumaashshaas .
nena ta alleequwan alleeqaas; ne kushiyan sagaayuwaa wottaas; ne qooriyankka gujjumaa wottaas .
qassi ne siiriyan gutichchaa , ne hayttankka gutichchaa , ne huuphiyankka lo77o kallachchaa wottaas .
neeni worqqaaninne biran alleeqettadasa; ne maayoy ubbay payya liinuwaa , al77o kutaanne alleeqo qamise . ne miyo qumay muruta xiilliyaa , eessaanne zaytiyaa . neeni keehi puulanchcha gidada , kawiyo kiyanawu denddadasa .
neeni puulanchcha gidiyo gishshawu , kawotettatun erettadasa . ayssi giikko , taani neeyyo immido bonchchoy nena hagaa oottiis . taani ubbaa haariya goday hagaa odays .
&quot; &quot; shin neeni ne puulan ammanettadasa; haratun erettidoogaappe denddidaagan shaaramuxa gidadasa; ogiyaara kanttiya ubbaara shaaramuxadasa .
ne maayuwaappe amaridaagaa ekkada , ne goynniyo sohota alleeqissadasa; yaatada yan shaaramuxadasa . hegaa mala hanotay hagaappe kase hanibeenna; hagaappe sinttanawukka hananawu bessenna .
taani neeyyo immido worqqaappenne biraappe oosettida lo77o alleequwaa , attuma misileta oottada medhdhadasa; yaatada etaara shaaramuxadasa .
taani immido alleeqo maayuwaa he misileta mayzzadasa . qassi ta zaytiyaanne ta ixaanaa etawu shiishshadasa .
qassi taani neeyyo immido qumaa , muruta xiilliyaa , zaytiyaanne eessaa eta sinttan sawuwaa tonggu giya yarshsho oottada shiishshadasa . taani ubbaa haariya goday hagaa odays .
&quot; &quot; qassikka , neeni taayyo yelido attuma naatanne macca naata efaada , eeqatuyyo yarshshadasa . neeni shaaramuxa kiyidoogee neeyyo guuxxidee ?
neeni ta naata shukkada , eeqaassi taman yarshshadasa .
neeni tunatettaaninne ne shaaramuxan ubban de7aydda , kase ne yelagatettaa layttaa , kallo ne suuttan murqquuqada , zohettido wodiyaa dogadasa .
&quot; &quot; aayye7ana ! neeyyo aayye7ana ! taani ubbaa haariya goday hagaa odays . ha ne iitatetta ubbaa bolli qassi ,
dabaaba ubban eeqawu goynniyo sohota neeyyo giigissadasa .
oge doonan ubban shaaramuxiyo sohota keexxada , ne puulaa tunissadasa; ogiyaara kanttiya ubbawu ne asatettaa aatta immada , shaaramuxettaa darissadasa .
neeni amo xallan kumida , ne shooro gibxxetuura shaaramuxadasa; ne shaaramuxettaa daruwankka tana hanqqetissadasa .
hegaa gishshawu , taani ta kushiyaa ne bolli yeddaas; nena gakkiya ne shaahuwaakka guuttaas . taani nena ne pokko hanotan yeellatiya , nena morkkiya pilisxxeema maccaasatussi aattada immaas .
neeni alenna asa gidiyo gishshawu , asoore biittaa asaarakka shaaramuxadasa . he ubbankka hagee tawu gidana gabaakka .
hegaappe qassi , zal77iyan aqida baabiloonetuurakka shaaramuxadasa; hegankka gidana gabaakka .
&quot; &quot; neeni ha yeelli baynna shaaramuxeedan haniyaara , ne ayba laafa asee ! taani ubbaa haariya goday hagaa odays .
neeni oge doonan shaaramuxiyo sohota neeyyo keexxiyo wodenne dabaaba ubban eeqawu goynniyo sohota giigissiyo wode , hara shaaramuxatudan , shaaramuxati ekkiyo miishshaakka ekkabaakka .
&quot; &quot; bii ha shaaramuxa maccaasee , neeni ne azinaa aggada , allagatuura zin77adasa !
attumaasay shaaramuxatussi miishshaa qanxxees; shin neeni ne laggettotussi miishshaa qanxxaasa; eti mulesaappe neekko yaanaadan , maganxxaa etawu immaasa .
hegan ne shaaramuxatettay hara maccaasatuugaappe dumma; nenaara shaaramuxanawu nena kaalliyaabi issoynne baawa . haray neeyyo qanxxennan , yaa qanxxada shaaramuxiyoogan , haratuppe neeni dumma &quot; yaagees .
&quot; hegaa gishshawu , bii ha shaaramuxee , godaa qaalaa siya !
ubbaa haariya goday hagaadan yaagees; &quot; neeni ne shaaramuxatettan ne laggettotussi ne bollaa qaarido gishshawu , neeyyo tuna eeqati darido gishshawunne ne naatu suuttaa neeni etayyo gussido gishshawu ,
neeni etan ufayttido ne laggettota ubbaa , neeni siiqiyoogeetanne neeni ixxiyoogeeta taani shiishshana hanays . taani eta ne bolli ubbasaara shiishshada , eta sinttan nena mulxxu oottada qaarana; qaarin eti ne kalluwaa be7ana .
taani shaaramuxida maccaasatu bollinne suuttaa gussida maccaasatu bolli pirddiyoogaadan , ne bolli pirddana; taani ta hanqquwaaninne ta mishuwan ne bolli hayquwaa ehaana .
taani nena ne laggettotuyyo aatta immana; eti ne shaaramuxiyo sohotanne eeqawu goynniyo sohota qoli xayssana . eti ne maayuwaa mulxxu ootti qaaridi , ne lo77o alleequwaakka wotti ekkidi , nena kallo xiire ashshana .
eti nena shuchchan caddi woriyaanne bantta bisuwan qanxxerettiya guyte asaa ne bolli ehaana .
eti ne keettaa xuuggidi , daro maccaasaa sinttan ne bolli pirddana . taani ne shaaramuxatettaa agissana; neenikka ne laggettotuyyo naa77antto yaa miishshaa qanxxakka .
hegaadan oottin , taani ne bolli hanqqettido hanqqoy wodhdhana; taani ne hanotan mishettido mishoykka hegan aadhdhana . taani hegan woppu gaada , naa77antto hanqqettikke .
&quot; &quot; neeni ne yelagatettaa layttaa dogada , ha iita ooso ubban tana hanqqetissadasa . hegaa gishshawu , tumaappe ne oottidobaa ubbaa taani ne bollan zaarana . neeni ne tuna oosotu ubbaa bolli shaaramuxatettaa aybissi gujjadii ? taani ubbaa haariya goday hagaa odays .
&quot; &quot; bii yerusalaamee , asay ne bolli , na7iyaakka aayee mala giidi leemisuwaa yootana .
tumu neeni ba azinaanne ba naata shenetida ne aayee mala; qassi bantta azinaa azinaanne bantta naata naata shenetida ne michchetu mala . ne aayyiyaa hiite biittaa asa; ne aaway qassi amoore biitta asa .
ne bayra michchiyaa ba macca naatuura neeppe huuphessa baggaara de7iya samaariyo; qassi neeppe kaalo michchiyaa ba macca naatuura neeppe tohossa baggaara de7iya sadoomo .
neeni eta ogiyaa kaallidoogeenne eta tuna oosota oottidoogee nena alibeenna . shin neeni guutta wodiyan oottido oosoy etaagaappe iitaa darees .
&quot; &quot; taani ubbaa haariya goday ta de7uwan caaqqays: neeninne ne macca naati oottidoogaadan , ne michchiyaa sadoomanne i macca naati oottibookkona .
ne michchiyaa sadooma oottido nagaray hagaa: anne i macca naati otoranchcha , kallidaageetanne ishaluwan de7iyaageeta gidikkonne , eti metootanchchaanne hiyyeesaa maaddibookkona .
eti otoranchcha gididi , ta sinttan tuna oosota oottidosona . hegaa gishshawu , intte be7idoogaadankka , taani eta xayssaas .
&quot; &quot; samaariyaa neeni oottido nagarawu baggaakka oottabeykku; neeni etaagaappe aadhdhida tuna oosota oottadasa . yaatada he ne oottido tuna oosotu ubbaa gaasuwan , ne michcheti xillo milatanaadan oottadasa .
neeni ne michcheta suure asa kessido gishshawu , kawushshaa maaya . ayssi giikko , ne nagaray etaagaappe aadhdhi iitin , hegan eti neeppe xillo milatidosona . hegaa gishshawu , yeellatada , kawushshaa maaya .
&quot; &quot; gidikkonne , sadoomonne i macca naata , qassi samaariyoonne i macca naata taani zaarada ishalissiyo wode , nenakka ishalissana .
neban neeni keehi yeellatana; neeni kawuyyidoogan , ne michcheti neeppe kehiyoogaa eridi minettana .
ne michcheti , sadooma ba macca naatuura , qassi samaariyaakka ba macca naatuura bantta kase ishaluwawu simmana; neenikka ne macca naatuura intte kase ishaluwawu simmana .
ne iitatettay qonccanaappe kase , ne otoruwaa wode , neeni haray atto ,
ne michchee sadoomi bolli qilliiccabeykkii ? gidikkonne , ha77i neeni eedooma macca naatinne a shooro ubbay , qassi pilisxxeema macca naatinne ne yuushuwan de7iya , nena ixxiya ubbay qiriyoobaa kiyadasa .
ne shaaramuxatettaaninne ne tuna oosotun qaxxayettana . taani goday hagaa odays &quot; yaagees .
&quot; ubbaa haariya goday hagaadan yaagees; &quot; neeni maachchaa kanttido gishshawunne caaquwaa kolido gishshawu , neeni oottido oosuwaadan , taani neeyyo oottana .
gidikkonne , taani ne yelagatettaa wodiyan nenaara maacettido maachchaa qaalaa hassayana; qassi merinaa maachchaakka nenaara maacettana .
hegaappe guyyiyan , taani ne bayranne ne kaalo michcheta neekko ehiyo wode , neeni ne hemetaa hassayada yeellatana . taani eta neeyyo macca naata oottada immana; shin hegee taani nenaara maacettido maachchaadan gidenna .
hegawu taani ta maachchaa nenaara wottana . taani godaa gidiyoogaa neeni hegan erana .
taani neeni oottido nagaraa ubbaa atto yaagiyo wode , neeni ne oottidobaa hassayada , yeellawu ne doonaa oyqqana . taani ubbaa haariya goday hagaa odays &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , israa7eela asaa qan77ishiyaa qan77isha; etawu leemisuwan yoota .
hagaadan yaaga; ubbaa haariya goday hagaadan yaagees; &quot; lo77iya baalletinne gita gita qefeti de7iyo issi argganttay de7ees . he argganttay liibaanoosa yiis; yiidi zigaa xeeran uttiis .
uttidi he zigaa licuwaa menttiis; he menttido licuwaa ekkidi , zal77ee dariyo biittaa , zal77anchchatu katamaa efiis .
&quot; &quot; i israa7eela biittaappe puutiyaa efiidi , aradda biittan , daro haattay de7iyoosan tokkiis .
pude aacida turay darii aduqqennan daayiis . a daashshay argganttaakko simmidi daayiis; shin a xaphoy biitta giddo geliis . he turay maraa yeliis; hayttaakka kessiis .
&quot; &quot; hegaadankka , lo77iya baalletinne gita gita qefeti de7iyo hara issi argganttay de7ees . haattaa demmana giidi , he turay ba tokettidosaappe he argganttay de7iyoosaakko , ba xaphuwaanne ba daashshaa yeddiis .
i tokettidoy aacanawu , ayfanawunne lo77o woyne gidanawu danddayiyoosan , aradda biittan , daro haattay de7iyoosaana &quot; yaagees yaaga .
&quot; etayyo neeni hagaadan yaaga; ubbaa haariya goday hagaadan yaagees; &quot; he turay diccanee ? koyro a tokkida argganttay a shoddennee ? shoddidi a ayfeta qoqqofidi , a irxxa hayttata melissennee ? a he sohuwaappe xaphuwaara pude shoddanawu gita wolqqaa , woykko daro asaa koshshenna .
a shoddidi , harasan tokkiyaakko , i diccanee ? arshsho bagga bazzo carkkoy shocin , ba tokettidosan muleera melennee ? &quot; yaagees yaaga &quot; yaagiiddi yiis .
hegaappe guyyiyan , godaa qaalay taakko hagaadan yaagiiddi yiis;
&quot; ha makkalanchcha asaayyo hagaadan yaaga; he leemisuwaa birshshettay aybakko erekketii ? hegee aybee giikko , baabiloone kawoy yerusalaame yiidi , eta kawuwaanne eta halaqata omooddidi , baabiloone efiis .
qassi kawuwaa keettaa asaappekka issuwaa ekkidi , aara issippe caaqqidi maacettiis; yaatidi asaa giddon ayfettiyaageeta omooddidi efiis .
hegaa oottidoogee eta kawotettay wolqqaa xayidi , naa77antto denddennaadan , bantta maachchaa xalaalaa naagidi de7anaadaana .
shin yihudaa kawoy makkali denddidi , paratanne daro olanchchata yeddanaadan , gibxxe kiittiis . ayyo hegee hananddeeshsha ? hagaa malabaa oottidaagee i bawu kessi ekkanddee ? qassi maachchaa kanttidi , i bawu kessi ekkanddee ?
&quot; taani ubbaa haariya goday ta de7uwan caaqqays: bana kawoyida kawuwaa maachchaa kanttido gishshawunne caaquwaa karido gishshawu , he kawuwaa biittan , baabiloonen i hayqqana .
baabiloone kawoy daro asaa woranawu gimbbiyaa lanqqen biittaa diddiqidi giigissiyo wode , gibxxe kawoy ba olanchchatuuranne ba daro asaara yinkka , aynne maaddenna .
i caaquwaa kariis; maachchaa kanttiis . i ba kushiyaakka immidi , ba giidoogaa polibeenna . hegaa gishshawu , awu kessi ekkiyoosi baawa .
&quot; hegaa gishshawu , taani ubbaa haariya goday ta de7uwan caaqqays; i karido ta caaquwaanne i kanttido ta maachchaa taani a bolli zaarada ehaana .
taani ta gitiyaa a bolli miccin , i ta piriyan ohettana . i taayyo ammanettennan ixxido gishshawu , taani a baabiloone efaada , hegan a bolli pirddana .
doorettida a olanchchati bisuwan hayqqana; paxa attidaageeti bantta ginaara ginaara laalettana . hagaa haasayidaagee tana godaa gidiyoogaa intte erana .
&quot; ubbaa haariya goday hagaadan yaagees; &quot; taani adussa zigaa xeeraa licuwaappe qanxxa ekkada , xoqqanne adussa deriyaa huuphiyan tokkana .
taani a israa7eela deriyaa huuphiyan tokkana; hegan maraa yelidi , ayfiyaakka ayfananne lo77o ziga gidana . kafo zaree mulee an keexxana; eti a maaraa kuwan shemppana .
xoqqa mittaa ziqqi oottiyaagee , ziqqa mittaa xoqqu oottiyaagee , irxxa mittaa melissiyaageenne mela mittaakka aacissiyaagee , tana godaa gidiyoogaa bazzo mitta ubbay erana . taani goday hagaa yootaas; taani yootidoogaa taanikka oottana &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; israa7eela biittaabaa intte , aawati caala woyniyaa teeraa min , naata achchay zil77iis giidi intte leemisiyoobay aybee ?
taani ubbaa haariya goday ta de7uwan caaqqays: hagaappe sinttawu intte israa7eela biittan ha leemisuwaa leemisekketa .
asaa ubbaa shemppoy taagaa; aawaa shemppoykka na7aa shemppoykka taagaa . nagaraa oottiya shemppoy i bawu hayqqana .
&quot; issi asi xillo gidikko , tumu pirddaanne suuretettaa oottikko ,
i deriyaa bolli de7iya eeqawu goynniyo sohotun maana xayikko , i israa7eela asaa eeqawu goynnana xayikko , ba shooruwaa maccaasaa tunissana xayikko , qassi kushe qitay yiido maccaasaara zin77ana xayikko ,
oonanne huqqunnana xayikko , acuwaassi oyqqidobaa guyye zaarikko , issi uraanne bonqqana xayikko , bawu de7iyaagaappe namisettida asa mizikko , kallottidaagaa mayzzikko ,
i woriyaa ekkanawu dichchawu tal77ana xayikko , ba kushiyaa balaappe shiishshi ekkikko , asaa giddon tumaa pirddikko ,
ta higgiyan hemettikko , ta wogaakka polidi naagikko , yaatikko , i xillo asa , i tumu paxa de7ana . taani ubbaa haariya goday hagaa odays .
&quot; ha bitaniyaassi shemppo woriyaa , bonqqiya , woykko ha geetettidabatuppe awugaa gidinkka oottiya issi iita na7i de7ikko ,
ba aaway oottibeennabaa ubbabaa oottees . i deriyaa bolli de7iya eeqawu goynniyo sohotun mees; i ba shooruwaa maccaasaa tunissees;
i hiyyeesaanne manqquwaa huqqunnees; i asabaa bonqqees; acuwaassi oyqqidobaa zaarenna; eeqawukka goynnees; tunabaakka oottees;
i dichchawu tal77idi , woriyaa ekkees . hegaa mala asi paxa de7anee ? chii , i paxa de7enna ! i hegaa mala tunabaa oottido gishshawu , i tuma hayqqana; a suuttaa acoykka a bollaana gidana .
&quot; ha iita bitaniyaa na7ay ba aaway oottiyo ha nagaraa ubbaa be7iiddi , i hegaa malabaa oottana xayikko ,
i deriyaa bolli de7iya eeqawu goynniyo sohotun maana xayikko , israa7eela asaa eeqawu goynnana xayikko , i ba shooruwaa maccaasaa tunissana xayikko ,
i oonanne huqqunnana xayikko , acuwaassi oyqqidobaa guyye zaarikko , i asabaa bonqqana xayikko , bawu de7iyaabaappe namisettidaageeta mizikko , kallottidaageetakka mayzzikko ,
i woriyaa ekkanawu dichchawu tal77ana xayikko , balaappe kushiyaa shiishshi ekkikko , i ta higgiyaa naagikko , ta wogankka hemettikko , yaatikko , i paxa de7anappe attin , ba aawaa nagaran hayqqenna .
shin a aaway ba ishantta wolqqan bonqqido gishshawunne ba asaa giddon iitaa oottido gishshawu , ba nagaran hayqqana .
&quot; shin intte , na7ay ba aawaa nagaran ayssi qaxxayettennee ? yaageeta . na7ay tumu pirddaanne suuretettaa oottidi , ta higgiyaa minttidi naagikko , i tumu paxa de7ana .
nagaraa oottiya shemppoy i bawu hayqqana . na7ay aawaa nagaran qaxxayettenna; hegaadankka , aaway na7aa nagaran qaxxayettenna . xillo asa xillotettay he aawussa gidana; iita asa iitatettaykka he aawussa gidana .
&quot; shin nagaranchchay ba oottido nagara ubbaappe simmidi , ta azazuwaa naagikkonne tumu pirddaanne suuretettaa oottikko , i tumu paxa de7anaappe attin hayqqenna .
i oottido naaquwaappe issoynne qofettenna . ba oottido xillo oosuwaa gishshawu , i paxa de7ana .
nagaranchchay ba ogiyaappe simmidi , paxa de7iyoogan ufayttaysippe attin , taani ubbaa haariya goday a hayquwan ufayttikke .
&quot; shin xillo asi ba xillotettaappe guyye simmidi , nagaranchcha asi oottiyo nagaraanne tuna oosuwaa oottikko , i paxa de7anee ? chii , i oottido xillo oosuwaappe issoynne qofettenna; i ammanettennan ixxido gishshawunne i oottido nagaraa ubbaa gishshawu , i hayqqana .
&quot; intte hegan , godaa ogee suure gidenna yaageeta . inttenoo , israa7eela asatoo , ha77i siyite ! suure gidennay intte ogiyaa gidennee ta ogee ?
xillo asi ba xillotettaappe guyye simmidi , nagaraa oottiyo wode , i ba oottido nagaraa gishshaa hayqqana .
shin iita asi ba iitatettaappe guyye simmidi , tumu pirddaanne suuretettaa oottiyo wode , i ba shemppuwaa ashshana .
i ba oottido nagaraa ubbaa qoppidi simmido gishshawu , i tumu paxa de7anaappe attin hayqqenna .
shin israa7eela asati , godaa ogee suure gidenna yaagidosona . inttenoo , israa7eela asatoo , suure gidennay intte ogiyaa gidennee ta ogee ?
&quot; hegaa gishshawu , inttenoo , israa7eela asatoo , taani inttena ubbaakka intte ogiyaadan ogiyaadan pirddana . nagaray intte xayuwaassi gaaso gidennaadan paaxite; intte mooro ubbaappekka simmite . taani ubbaa haariya goday hagaa odays .
intte naaqqido naaqo ubbaappe shaahettidi , ooratta wozanaanne ooratta ayyaanaa ekkite . inttenoo israa7eela asatoo , aybissi hayqqeetii ?
taani issi asa hayquwaaninne ufayttikke . hegaa gishshawu , intte nagaraa paaxi simmidi , paxa de7ite ! taani ubbaa haariya goday hagaa odays &quot; yaagiis .
goday hizqqeela , &quot; israa7eela halaqatuyyo hagaadan yaagada zilaala;
intte aayyiyaa gaammotu giddon a ayba gaammoo ! yelaga gaammotu giddon gisada , ba marata dichchaasu .
a ba maratuppe issuwaa dichchin , wodala gaammo kiyiis . i shankkaa tamaaridi , asaa miis .
kawotettati ubbay abaa siyidi , ollan a gelissidi oyqqidosona . eti a hinggittan goochchidi , gibxxe biitti efiidosona .
&quot; a aayyiyaa naagoogee polettennan ixxin , hidootay xayidoogaa be7ada , ba maratuppe naa77anttuwaa dichchada , wodala gaammo kessaasu .
i wodala gaammo gididi , hara gaammotu giddon yaanne haanne simerettiis . i shankkaa tamaaridi , asaa miis .
i eta wolqqaama qatuwaa mentterettidi , katamaakka bashshiis . biittaynne biittan de7iya asay ubbay a gudettan shabbirettiis .
yuushuwan de7iya kawotettati ubbay a oyqqanawu piriyaa yeggidosona . bantta gitiyaakka miccidosona; bantta ollan a oyqqidosona .
eti bantta hinggittan a goochchidi , koottadan giigida guutta keettan yeggidi , baabiloone kawuwaakko efiidosona . naa77antto a gudettay israa7eela deretun siyettennaadan , eti a qasho keettaa gelissidosona .
&quot; ne aayyiyaa haattaa doonan tokettida woyniyaa turaa mala . daro haattay de7iyo gishshawu , he woyniyaa turay ayfiyaa darxxaxxi uttiis; qassi daro maratuura de7ees .
a maratuppe minniyaagee haariyaageetu xam77aa gidiis . a maray gita maratuppe aduqqidi , bollawu aadhdhiis . ba maratu coratettaaninne xoqqatettan bollaara beettiis .
shin he turay hanqquwan shodettidi , biittan olettiis . arshsho carkkoy a ayfiyaa melissiis; a mino maray melin , tamay miis .
ha77i qassi i haatti baynna mela bazzuwan tokettiis .
tamay a maratuppe issuwaa oyqqidi , a ayfiyaarakka dippi oottidi miis . yaatin , kawotaa xam77a gidiya ay mino marikka a bollan attibeenna . &quot; hagee yeeho zilaassa; hagaa zilaassadan go7ettanawu bessees yaaga &quot; yaagiis .
nuuni omoodettido laappuntta layttan , ichchashantta aginan , tammantta gallassan , israa7eela cimatuppe amaridaageeti godaa oychchanawu yiidi , ta sinttan uttidosona .
yaatin , godaa qaalay taakko hagaadan yaagiiddi yiis;
&quot; laa asa na7awu , israa7eela cimatuyyo hagaadan yaagada yoota; ubbaa haariya goday hagaadan yaagees; &quot; intte yiidoogee tana oychchanaassee ? taani ubbaa haariya goday ta de7uwan caaqqays: taani inttenan oyshettikke &quot; yaagees yaaga .
&quot; eta bolli pirdduutee ? laa asa na7awu , tumu eta bolli pirdduutee ? hegaa gidikko , eta mayzza aawatu tuna oosuwaa eta erissa .
etawu hagaadan yaaga; ubbaa haariya goday hagaadan yaagees; &quot; taani israa7eela doorido wode , yaaqooba zaretussi gibxxen de7ishin , tanatettaa erissada , taani godaa intte xoossaa .
taani inttena gibxxeppe kessada , inttessi doorido biittaa , maattaynne eessay goggiyo biittaa , biitta ubbaappe aadhdhida lo77o biittaa ehaana gaada caaqqaas .
qassi taani eta , intteppe issoy issoy ba siiqiyo tuna eeqata diggo; gibxxe eeqatun tunoppite . taani godaa intte xoossaa yaagaas .
&quot; &quot; shin eti taayyo makkalidi , ta odiyoogaa siyennan ixxidosona . eti bantta amottido tuna eeqata diggibookkona; gibxxe eeqawukka goynniyoogaa aggibookkona . hegaa gishshawu , eti gibxxen de7ishin , ta hanqquwaa eta bolli gussanawu , ta yiilluwaakka eta bolli wurssanawu qoppaas .
shin eti de7iyo kawotettatu giddooninne israa7eela asaa gibxxeppe kessiyoogan , taani tanatettaa erissido asaa sinttan ta sunttay tunennaadan oottaas .
hegaa gishshawu , taani eta gibxxeppe kessada , bazzuwawu ehaas .
azazettiya ubbawu de7uwaa immiya ta wogaa taani etawu immaas; ta higgiyaakka eta tamaarissaas .
qassi eta geeshshiyaagee tana godaa gidiyoogaa eti erana mala , taani ta sambbataa taappenne etappe gidduwan malaata oottada immaas .
&quot; &quot; shin israa7eela asay ha bazzuwankka ta bollan makkalidosona . azazettida ubbawu de7uwaa immiya ta wogaadan hemettibookkona; ta higgiyaakka menttidosona; ta sambbataakka daro tunissidosona . yaatin , taani bazzon ta hanqquwaa eta bolli gussada , eta wurssanawu qoppaas .
shin taani eta gibxxeppe kessiyoogaa be7ida kawotettatu sinttan ta sunttay tunennaadan , eta xayssabeykke .
qassi taani eti bazzuwan de7ishin , etayyo immido biittaa , maattaynne eessay goggiyo biittaa , biitta ubbaappe lo77iya biittaa eta gelissennaadan caaqqaas .
ayssi giikko , eti eeqawu goynnidi , ta higgiyaa ixxido gishshaassa , ta wogaadan hemettibeenna gishshaassanne ta sambbataakka tunissido gishshaassa .
gidikkonne , taani etawu qarettido gishshawu , bazzuwan eta wurssa xayssabeykke .
&quot; &quot; eti bazzuwan de7ishin , taani eta naata hagaadan yaagaas; intte aawatu wogaadan hemettoppite; eta higgiyaakka naagoppite; woykko eta eeqatun tunoppite .
taani godaa intte xoossaa . ta wogaadan hemettite; ta higgiyaakka naagite .
taappenne intteppe gidduwan malaata gidana malanne taani godaa intte xoossaa gidiyoogaa intte erana mala , sambbataa hara gallassaappe dummayite yaagaas .
&quot; &quot; shin he naatikka ta bollan makkalidosona; azazettiya asa ubbawu de7uwaa immiya ta wogaadan hemettibookkona; ta higgiyaakka eti naagibookkona; ta sambbataakka tunissidosona . yaatin , taani bazzon ta hanqquwaa eta bolli gussanawu , ta yiilluwaakka eta bolli wurssanawu qoppaas .
shin taani ta kushiyaa shiishsha ekkaas . taani eta gibxxeppe kessiyoogaa be7ida kawotettatu sinttan ta sunttay tunennaadan , eta xayssabeykke .
qassi eta hara kawotettatussinne hara biittatussi laalanawu bazzon caaqqaas .
ayssi giikko , eti ta wogawu azazettennan ixxidosona; ta higgiyaakka menttidosona; ta sambbataa tunissidosonanne bantta aawatu eeqaa amottidosona .
hegaadankka , qassi etassi lo77o gidenna wogatanne de7uwaa immenna higgeta immaas .
eti bantta yarshshuwan tunanaadan , eti bantta bayra naata yarshshanaadan , taani eta yedda bessaas . taani hegaa oottidoogee eta qaxxayanaassanne taani godaa gidiyoogaa eta erissanaassa &quot; yaagees yaaga .
&quot; hegaa gishshawu , asa na7awu , israa7eela asaassi hagaadan yaagada yoota; ubbaa haariya goday hagaadan yaagees; &quot; intte aawatikka tanan ammanettennan ixxidi , hegan tana cayidosona .
taani etawu immanawu caaqqido biittaa eta ehaas . etikka xoqqa keraanne irxxa mittaa be7ido wode , etan ubban bantta yarshshuwaa yarshshidosona . eti bantta xuuggiyo yarshshuwan , bantta cuwayiyo ixaanaaninne bantta gussiyo ushshaa yarshshuwan tana hanqqetissidosona .
yaatin , taani eta , hagee intte biyo xoqqa sohoy aybee ? yaagada oychchaas . hachchi gakkanaassi he sohoy goynniyo xoqqa soho geetetti xeesettees &quot; yaagees yaaga .
&quot; hegaa gishshawu , israa7eela asaayyo hagaadan yaagada yoota; ubbaa haariya goday hagaadan yaagees; &quot; intte mayzza aawati oottido nagara ubbaa oottidi , ayssi inttena tunisseetii ? eta tuna eeqawu ayssi goynneetii ?
hachchikka hegaa mala imuwaa shiishshiyo wodenne intte attuma naata taman xuuggidi yarshshiyo wode , intte eeqan ubban inttena tunisseeta . inttenoo , israa7eela asatoo , taani inttenan oyshettoo ? taani ubbaa haariya goday ta de7uwan caaqqays: taani inttenan oyshettikke .
intte , nuuni mittawunne shuchchawu goynniya hara kawotettatu malanne sa7an de7iya asaa mala gidana yaagidi qoppeeta . shin intte qofay mulekka hanenna .
&quot; &quot; taani ubbaa haariya goday ta de7uwan caaqqays: taani ta mino qesiyan , ta yeddido kushiyaaninne ta gussido hanqquwan intte bolli kawotana .
kawotettatu giddoppe taani inttena kessana; intte laalettido biitta ubbaappe ta mino qesiyan , ta yeddido kushiyaaninne ta gussido hanqquwan taani inttena shiishshana .
taani inttena kawotettatu bazzuwaa giyo bazzuwaa ehaana; ehaada inttena ta sinttan essada , intte bolli pirddana .
gibxxe biittaa bazzuwan intte mayzza aawatu bolli pirddidoogaadan , hegaadankka intte bolli pirddana . taani ubbaa haariya goday hagaa odays .
taani inttena huuphiyan huuphiyan qoodada gelissana; ta maachchaa intte naaganaadan , taani inttena oottana .
makkalanchchatanne nagaranchchata taani intte giddoppe diggana; ha77i eti de7iyo biittaappe taani eta kessana; shin eti israa7eela biittaa gelennaadan teqqana . taani godaa gidiyoogaa intte hegan erana &quot; yaagees .
&quot; ubbaa haariya goday hagaadan yaagees; &quot; inttenoo , israa7eela asatoo , intte ha77i taani odiyoogaa siyennan ixxikko , biidi ubbaykka intte eeqawu goynnite . shin hegaappe guyyiyan , intte imuwaaninne intte eeqan ta geeshsha sunttaa tunissekketa .
ta geeshsha deriyan , xoqqu giida israa7eela deriyaa bollan intte israa7eela asay kumettay taayyo , ubbaa haariya godaayyo goynnana . taanikka inttena mokka ekkana; intte yarshshuwaa , intte doorido imuwaanne intte geeshsha imuwaa taani intteppe koyays .
intte laalettido kawotettatu giddoppe taani inttena ehiyo wodenne hara biittatuppe taani inttena shiishshiyo wode , sawuwaa tonggu giya yarshshuwaa ekkiyoogaadan , taani inttena ekkana . kawotettati xeellishin , taani intte giddon geeshshaa gidiyoogaa erissana .
taani kase intte mayzza aawatuyyo immana gaada caaqqido israa7eela biittaa inttena zaarada ehiido wode , taani godaa gidiyoogaa intte erana .
intte intte iita hemetaanne intte tuna oosuwaa intte he sohuwan hassayana; intte oottido iita oosuwaa ubbaa intte shenetana .
inttenoo , israa7eela asatoo , taani intte iita hemetaadaaninne intte tuna oosuwaadan gidennan , ta sunttaa gishshawu taani oottiyo wode , taani godaa gidiyoogaa intte erana . taani ubbaa haariya goday hagaa odays &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , tohossa baggi simmada xeella; tohossa baggawu oda; neegeeba woraa bolli hananabaa yoota .
neegeeba woraassi hagaadan yaaga; godaa qaalaa siya ! ubbaa haariya goday hagaadan yaagees; &quot; taani ne giddon tamaa oyttana; he tamay ne irxxa mittaakka ne mela mittaakka ubbaa maana . he eexxiya tamay to7enna; tohossappe biidi , huuphessi gakkanaashin de7iya asaa som77uwaa ubbaa he lacoy labana .
taani goday oyttido tama gidiyoogaa asay ubbay be7ana . he tamay to7enna &quot; yaagees yaaga &quot; yaagiiddi yiis .
yaagin taani zaarada , &quot; hay ubbaa haariya godawu , hagaa ta yootanawu tana azazoppa . eti tana , i ubbatoo leemisuwaa odees gidennee ? yaagidi haasayoosona &quot; yaagaas .
godaa qaalay taakko hagaadan yaagiiddi yiis;
&quot; laa asa na7awu , ne som77uwaa yerusalaamekko zaarada , asay goynniyo sohotu bolli qaalaa oda; israa7eela biittaa bollan hananabaa yoota .
hagaadan yaaga; goday hagaadan yaagees; &quot; taani neeyyo morkke . taani ta bisuwaa shoohuwaappe shoddada , xillo asaanne iita asaa ubbaa wurssana .
taani ta bisuwaa shoddada , huuphessappe tohossa gakkanaashin de7iya asaa ubbaa xayssana .
hegan taani goday ta bisuwaa a shoohuwaappe shoddidoogaanne guyye zaarennaagaa asay ubbay erana &quot; yaagees yaaga .
&quot; hegaa gishshawu , asa na7awu , asay ubbay xeellishin , ne wozanay meqqin , camo yeehuwaa yeekka .
eti nena , ayssi yeekkay ? giidi oychchiyo wode , hagaadan yaaga; sinttaara yiya iita oduwaassi yeekkays . wozani ubbay yashshan seerana; kushe ubbay arggaacana; eta goobatettay ubbay etappe kichchana; gulbbata ubbaykka kokkorana . he wodee gakkiis ! i tumu polettana ! taani ubbaa haariya goday hagaa odays yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , hagaadan yaagada hananabaa yoota; goday hagaadan yaagees; &quot; bisuwaa ! leefettidanne qucettida bisuwaa !
siifanawu leefettiis . wolqqanttaadan pholqqu gaanawu qucettiis . ta asay imettida seeraanne qixaatiyaa ubbaa ixxido gishshawu , hagaappe guyyiyan , ooninne ufayttenna .
go7ettanawu bisoy qucettiis; leefettidinne qucettidi , siifiyaagawu imettiis .
&quot; &quot; laa asa na7awu , yeekkanne zilaala ! ayssi giikko , he bisoy giigettidoogee ta asaa bollaananne israa7eela halaqatu ubbaa bollaana . halaqatikka ta asaara issippe bisuwan hayqqana . hegaa gishshawu , ne tiraa baqqa .
taani ta asaa paaccana; eti nagaraa paaxennan ixxikko , ha metoy ubbay eta bolli gakkana . taani ubbaa haariya goday hagaa odays &quot; yaagees yaaga .
&quot; ha77ikka asa na7awu , hananabaa yoota; ne kushiyaakka baqqa . he wode bisoy naa77a heezza zaaridi shocana; hegeekka daganttiya , woriyaanne siifiya bisuwaa .
hegee eta wozanay seeranaadaaninne etappe daroti hayqqanaadan oottana . bisoy wolqqanttaadan pholqqu gees; siifanawu qucettiis .
nenoo , qara bisuwawu , ushachchawunne haddirssawu , ne simmido baggaa ubbaa busakka .
taanikka qassi ta kushiyaa baqqana; ta hanqqoykka dochchana . taani goday hagaa odaas &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , baabiloone kawuwaa bisoy yiyo naa77u ogetun malaataa wotta . naa77u ogetikka issi biittaappe denddoosona . naa77u ogeti gayttiyo balla ogiyan malaata gidiya tuussaa essa .
issi ogiyan de7iya malaatay raaba giyo amoonatu katamaa biyoosaa malaatees; hinkkoy qassi yihudan gimbbettida yerusalaame katamaa biyoosaa malaatees .
baabiloone kawoy ogeti gayttiyo ballan , malaata tuussatu matan eqqana . i awugaa ogiyaa baanaakko eranawu , wonddafiyaa zubbeta saamaa yeggana; ba eeqatuura zorettana; mehiyaa maracciyaakka xeellana .
hegaadan oottin , yerusalaame efiya ogee saaman kiyana . he saamay kawoy biidi , qatuwaa laaliyoobata giigissanaadan , olaa waasuwaa waassanaadan , ceequwaa ceeqettanaadan , qatuwaa laaliyoobata dirssaa penggetukko shiishshanaadaaninne biittaa keelidi , gimbbiyaara gattidi diddiqanaadan , ayyo odana .
yerusalaame asay baabiloone kawuwaara maacettido gishshawu , hagee bantta bolli gakkees giidi qoppibookkona . shin baabiloone kawoy eta eta nagaraa hassayissidi , omooduwawu efaana .
&quot; hegaa gishshawu , ubbaa haariya goday hagaadan yaagees; intte nagaray qoncciis; intte mooranchcha asa gidiyoogaa asay ubbay erees; intte oosoy intte nagaranchcha gidiyoogaa bessees . hegaa gishshawu , intte mooroy hassayettana; inttekka intte morkkiyawu aadhdhidi imettana yaagees .
&quot; nenoo iitanne tuna gidida israa7eela halaqawu , ne wurssetta pirddaa gallassay gakkiis .
ubbaa haariya goday hagaadan yaagees; ne huuphiyaappe kallachchaa dentta; ne huuphiyan xaaxidoogaakka qaara . hagaappe sinttanawu kaseegaadan hananabi baawa; ziqqi giidaagee xoqqu gaana; xoqqu giidaageekka ziqqi gaana .
bashshaa ! bashshaa ! taani ha katamaa bashshana ! pirddiyo maatay de7iyoogee yaana gakkanaashin , ha katamay naa77antto keexettenna . i yiyo wode taani ayyo aattada immana yaagees .
&quot; laa asa na7awu , hagaadan yaagada hananabaa yoota; israa7eela cayiya amoonatuyyo ubbaa haariya goday hagaadan yaagees; &quot; bisuwaa ! bisoy siifanawu shoohuwaappe shodettiis; wurssanawunne wolqqanttaadan pholqqu gaanawu qucettiis .
intte be7iyo ajjuutay worddo; intte yootiyo hiraagaykka worddo . intte iitanne tuna asa; intte wurssetta pirddaa gallassay gakkiis . intte qooriyan bisoy wodhdhana hanees .
bisuwaa shoohuwawu zaarite . intte merettido sohuwan , intte yelettido biittan taani intte bolli pirddana .
taani ta hanqquwaa intte bolli gussana; ta hanqquwaa tamay intte bolli eexxi kiyana . taani inttena bashshiyoogan loohida , meqetti baynna asatuyyo aatta immana .
intte tamaassi eettiyo mitta gidana; intte suuttay intte biittan gukkana; intte naa77antto hassayettekketa . taani goday hagaa odaas &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , suuttaa gussiyaageeti kumido katamaa bolli pirddanawu giigadii ? yaatikko , i oottido tuna ooso ubbaa ayyo yoota .
hagaadan yaaga; ubbaa haariya goday hagaadan yaagees; &quot; neeni daro asaa suuttaa gussido gishshawunne eeqawu goynniyoogan nena tunissido gishshawu , ne wodee yiis .
neeni gussido suuttan mooranchcha gidadasa; ne medhdhido eeqankka tunadasa . yaatin , ne pirddaa gallassay matattiis; ne wurssettaa layttaykka gakkiis . hegaa gishshawu , taani nena kawotettatussi baceessiyoobanne hara biittatussikka qilliicciyoobaa kessana .
nenoo , suntti moorettidonne shabbirettida katamawu , mataaninne haahuwan de7iyaageeti nena qilliiccana .
&quot; &quot; ne giddon de7iya israa7eela halaqati ubbati suuttaa gussanawu bantta wolqqaa ay keena go7ettiyaakko be7a .
ne giddon de7iyaageeti bantta aawaanne bantta aayyiyo bonchchokkona; eti betetakka huqqunnidosona; am77etanne aawu aaya baynna naata naaqqoosona .
eti ta geeshsha miishshata karoosonanne ta sambbataakka tunissoosona .
ne giddon de7iyaageetuppe issooti issooti harata worissanawu wordduwaa yootoosona; haraati deriyaa bolli de7iya eeqawu goynniyo sohotun moosona; qassi haraati maccaasaara shaaramuxoosona .
ne giddon de7iyaageetuppe issooti issooti ba aawaa machcheera zin77oosona; haraati qassi kushe qitay yiido maccaaseera wolqqan gayttoosona .
ne giddon de7iyaageetuppe issooti issooti ba shooruwaa machcheera zin77oosona; ba na7aa machcheera zin77oosona; ba aawaa na7ee , ba michcheera zin77oosona .
ne giddon de7iyaageetuppe issooti issooti miishshaa ekkidi , shemppuwaa woroosona; haraati bantta miishshaa dichchawu immoosonanne , bantta shooruwaa miishshaa yashissidi ekkoosona . qassi intte tana mulekka dogideta . taani ubbaa haariya goday hagaa odays .
&quot; &quot; ne giddon de7iya asay bessenna miishshaa ekkiyo gishshawunne shemppuwaa woriyo gishshawu , taani hanqquwan ta kushiyaa baqqana .
taani nena qaxxayiyo gallassi ne goobatettay nenaara de7anee ? woykko ne kushee mino gidanee ? taani goday hagaa yootaas; taani yootidoogaa taanikka oottana .
taani ne asaa kawotettatu giddooninne hara biittatu giddon laalana; ne tunatettaakka taani ne bollappe xayssana .
hara kawotettatu sinttan neeni kawuyyana; shin taani godaa gidiyoogaa neeni erana &quot; yaagees yaaga &quot; yaagiiddi yiis .
hegaappe guyyiyan , godaa qaalay taakko hagaadan yaagiiddi yiis;
&quot; laa asa na7awu , israa7eela asay aynne pattenna toce mala; eti ubbaykka biraa seerissidi xillissiyo wode , toce gididi attiya nahaase , qorqqoro , biratanne irssaase mala .
hegaa gishshawu , ubbaa haariya goday hagaadan yaagees; intte ubbaykka toce mala gidido gishshawu , taani inttena ubbaakka yerusalaame giddo shiishshana .
asay biraa , nahaasiyaa , birataa , irssaasiyaanne qorqqoruwaa tamaa coociyaakko shiishshidi seerissiyoogaadan , taani ta hanqquwaaninne ta yiilluwan inttena shiishshada , katamaa giddon seerissana .
taani inttena shiishshada , ta hanqquwaa tamaa intte bolli womppiinin , intte hegan seerana .
biray coociyan seeriyoogaadan , intte yerusalaamen seerana . he wode taani goday ta hanqquwaa intte bolli gussidoogaa intte erana yaagees &quot; yaagiiddi yiis .
godaa qaalay taakko zaaridikka hagaadan yaagiiddi yiis;
&quot; laa asa na7awu , eta biittay tunido gishshawu , ta hanqquwan iray bukkennaadan diggada , taani israa7eela asaa qaxxayanawu haniyoogaa etawu yoota .
eta halaqati ba woridobaa gudiiddi mentterettiya gaammo mala; eti asaa woroosona; miishshaa gidin , hara buquraa gidin , ubbaa banttawu ekkoosona; eti daro maccaasaa am77e kessidosona .
qeeseti ta higgiyaa menttidosona; ta geeshshabaakka tunissidosona . geeshshaanne tunaa shaakkokkona; qassi geeshshaappenne tunaappe gidduwan de7iya dummatettaa tamaarissokkona; ta sambbataa bonchchokkona . hegaappe denddidaagan , taani israa7eela asaa giddon bonchchettabeykke .
a giddon de7iya halaqati bantta woridobaa duuterettiya wanggireellotu mala; eti banttawu duretanawu asaa woroosona .
yerusalaame kataman de7iya hananabaa yootiyaageeti godaa nooraa tiyiya asadan , worddo ajjuutaa be7iyoogaaninne worddo hiraagaa yootiyoogan , eta nagaraa genttoosona . goday yootennan de7ishin , ubbaa haariya goday hagaadan yaagees yaagoosona .
he biittaa asati bonqqoosona; hiyyeesatanne metootanchchata huqqunnoosona; eti betetakka yashissidi , miishshaa ekkidi , likke pirddaa diggoosona .
&quot; taani biittaa xayssennaadan , eta giddon dirssaa gimbbee kolettido baggaara eqqidi naagiya issi asa koyaas; shin oonanne demmabeykke .
hegaa gishshawu , ta hanqquwaa eta bolli gussana; taani ta hanqquwaa taman eta xayssana; taani eti oottido oosuwaa eta bolli zaarana . taani ubbaa haariya goday hagaa odays &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , issi aayeeppe yelettida naa77u maccaasati de7oosona .
eti gibxxen de7iiddi , bantta yelagatettaappekka doommidi , shaaramuxa gididosona . he biittan eta xanttan attumaasay kaa7iis; eta geela7otettaykka ekettiis .
etappe bayree sunttay ohoolo; qassi i michchee kaalee sunttay ohoolibo . eta naa77aakka taani machchin , taayyo attumanne macca naata yelidosona . ohoola samaariyo; ohooliba qassi yerusalaamo .
&quot; ohoola taayyo machcho gidada de7ayddakka shaaramuxaasu; a bana laggettiya asoore wotaaddarata minttada siiqaasu .
eti salo milatiya maayuwaa maayida olanchchata , biittaa haariyaageetanne ola gadaawata; eti ubbaykka amoyiya , yelaga attumaasatanne paraa toggiya paraasata .
a bana shaaramuxa oottada , ubbaappe lo77iya asoore attumaasatuyyo immaasu . i shaaramuxatettay asoore biittaa eeqatussi goynnada , tunanaadan o oottiis .
a gibxxen doommido shaaramuxatettaa ha77ikka aggabeykku; i yelagatettaappe doommidi , attumaasati i xanttaa kaa7oosonanne iira shaaramuxoosona .
&quot; hegaa gishshawu , a minttada siiqiyo asoore biittaa laggettotuyyo taani o aattada immaas .
eti o qaaridi kalloyidosona; i attumanne macca naata omooddi oyqqidosona; okka bisuwan woridosona . bana gakkida pirddaa gaasuwan , maccaasatu giddon qilliicciyoobaa gidaasu .
&quot; i michchiyaa ohooliba hagaa be7aasu; be7ikkonne a ba amuwaaninne ba shaaramuxan ba michcheeppe tunaa daraasu .
akka qassi asoore biittaa haariyaageeta , ola gadaawata , lo77o maayuwaa maayida olanchchatanne paraa toggiya paraasata , ubbatikka amoyiya , yelaga asata minttada siiqaasu .
akka bana tunissidoogaa be7aas; eti naa77aykka issi ogiyaa boosona .
&quot; a ba shaaramuxatettaa yaa darissaasu; a attumaasatu misilee godaa bollan , zo7o qalamiyan meretti uttidaagaa be7aasu .
eti bantta xeessan zinnaariyaa gixxidaageetanne bantta huuphiyankka lo77iya carqqiyaa xaaxidaageeta . eti ubbaykka baabiloone biittaa halaqata milatoosona .
a eta misileta be7osaarakka daro siiqada , eta xeeganawu baabiloone biitti asa kiittaasu .
yaatin , baabilooneti ikko yiidi , iira shaaramuxidi , o tunissidosona . tunidoogaappe guyyiyan , a etakka shenetada , wora simmaasu .
a ba shaaramuxatettaa qoncciyan oottido wodenne ba kalluwaa qaara bessido wode , taani i michcheeppe wora simmidoogaadan , ippekka shenetada wora simmaas .
shin a gibxxen shaaramuxa gidada de7iyo , ba yelagatettaa wodiyaa hassayada , ba shaaramuxaa kaseegaappe yaa darissaasu .
eta attumatettay hariyaagaa mala , etappe kiyiya zerettaykka paraagaa mala gidido ba laggettota minttada siiqaasu .
nenoo , ohoolibee , ne yelagatettaa wode , attumaageeti ne xanttan kaa7ishin , ne geela7otettaakka ekkishin , neeni polido shaaramuxatettaa zaaradakka ha77i oottanawu amottaasa .
&quot; hegaa gishshawu , ohoolibee , ubbaa haariya goday hagaadan yaagees; taani ne laggettota , he neeni shenetada wora simmidoogeeta ne bolli denttana; taani eta ne bolli ubbasaara ehaana .
etikka baabiloonetanne kaladaaweta ubbaa , paqooda , shoo7anne qo7aana attumaasata , asooreta ubbaa , amoyiya yelaga asata , biittaa haariyaageeta , ola gadaawata , olanchchata , halaqatanne paraa toggiya paraasata .
eti ola paraa gaaretuura , caana gaaretuuranne daro olanchchatuura huuphessa baggaappe intte bolli yaana . eti wogga gonddalliyaanne qeeri gonddalliyaa oyqqidi , birata qophiyaa wottidi , ne yuushuwan salppana . taani nena etan pirddissana; etikka nena bantta wogaadan pirddana .
taani hanqquwaa ne bolli yeddana; etikka nenaara hanqquwaa suuluwan gayttana . eti ne siiriyaanne ne hayttaa qanxxana; neeppe attidaageetikka bisuwan busakettana . eti ne attuma naatanne ne macca naata oyqqana; neeppe attidaageetakka taman xuuggana .
eti ne maayo ubbaa neeppe qaari ekkana; ne alleeqo ubbaakka neeppe kessi ekkana .
hegaadan oottada , neeni gibxxeppe ehiido shaaramuxatettaa qaaqqaanne ne shaaramuxatettaa ubbaa taani nena agissana . neeni naa77antto gibxxetu eeqa misileta xoqqu gaada xeellennaadan , woykko eta hassayennaadan , taani nena oottana yaagees .
&quot; ubbaa haariya goday hagaadan yaagees; taani nena neeni ixxiyoogeetuyyo , neeni shenetada , etappe wora simmidoogeetuyyo aattada immana .
eti nena ixxananne neeni daafurada demmidobaa bonqqirggidi , nena kallo xiire ashshana . ne shaaramuxatettaa pokkoy qonccanaadan oottana . ne ziitaynne ne shaaramuxatettaa amoy ,
hagaa ne bolli ehiis . ayssi giikko , neeni kawotettatuura shaaramuxadasa; eta eeqatun nena tunissadasa .
ne michchiyaa biido ogiyaa neenikka baadasa . hegaa gishshawu , nenakka taani i xuu7aa ushshana yaagees .
&quot; ubbaa haariya goday hagaadan yaagees; neeni ne michchee xuu7aappe uyana; he xuu7aykka gitanne cin77a . i tigin , daruwaa ekkiyo gishshawu , ne bolli qiriyaanne miichchaa ehaana .
neeni mattuwaa jiilaawananne azzanana . hegee he ne michchee samaaree xuu7ay dagamaanne bashshaa xuu7aa .
ne a cinggada uyana; uyada xuu7aakka menttana; menttido kon77ankka ne xanttaa gaarana . taani ubbaa haariya goday hagaa odays yaagees .
&quot; hegaa gishshawu , ubbaa haariya goday hagaadan yaagees; neeni tana dogido gishshawunne taayyo zokkuwaa zaarido gishshawu , neeni ne ziitaanne ne shaaramuxuwaa waagaa ekkana yaagees &quot; yaagiiddi yiis .
goday tana hagaadan yaagiis; &quot; laa asa na7awu , ohooli bollinne ohoolibi bolli pirdduutee ? pirddikko , eti oottido tuna oosuwaa etayyo oda .
eti naa77aykka shaaramuxidosonanne shemppuwaa woridosona . eti bantta eeqawu goynnidosona . haray attin , eti taayyo yelido bantta attuma naatakka bantta eeqatuyyo quma oottidi yarshshidosona .
hegaappekka harabaa eti ta bolli oottidosona; eti ta beeta maqidasiyaa tunissidosona; ta sambbataakka shaaridosona .
eti bantta naata eeqatussi yarshshido gallassi , he gallassi eti ta beeta maqidasiyaa gelidi tunissidosona . eti ta keettan oottidoogee hagaa .
&quot; hegaadankka qassi , eti haahosaappe attumaasati yaanaadan , asa kiittidosona; kiittin etikka yiidosona . yin intte naa77u michcheti intte bollaa meecettideta; intte ayfiyaakka qalamiyaa tiyideta; alleequwaakka wottideta .
xaraphpheezay sinttan de7iyo lo77o arssaa bolli uttideta; intte he xaraphpheeza bollan ta ixaanaanne ta wogaraa zaytiyaa wottideta .
hirggi baynna asaa cenggurssay intte achchan siyettees; mattottidaageetikka maari baynna asaara bazzoppe yiidosona . yiidi intte kushiyan sagaayota wottidosona; qassi lo77iya kallachchatakka intte huuphiyan goxxidosona .
&quot; taani ta wozanan , hageeti attumaasati ha bollay wuriichchido maccaasatuura shaaramuxana giidi haniyoonaa ? yaagaas .
attumaasay shaaramuxeera shaaramuxiyoogaadan , eti etaara shaaramuxidosona . ee , eti he shaaramuxanawu qaaqqatiya ohooliiranne ohoolibiira shaaramuxidosona .
eti shaaramuxa gidiyo gishshawunne shemppuwaa woriyo gishshawu , xillo asati shaaramuxatu bollinne shemppuwaa woriyaageetu bolli pirddiyo pirddaa eta bolli pirddoosona &quot; yaagiis .
ubbaa haariya goday hagaadan yaagees; &quot; eta shabbiriyaanne etabaa bonqqiya asata denttetta ekkada ya .
ha shabbiriya asati yiidi , eta shuchchan caddonanne bisuwan busakkona; eti eta attumanne macca naata worona; eta keettaakka taman xuuggona .
maccaasay ubbay inttena qullennaadan duuttanawu , taani biitta ubbaappe shaaramuxatettaa xayssana .
intte naa77u michcheti intte shaaramuxatettaa qixaatiyaanne eeqatussi intte goynnido nagaraa waagaa ekkana . taani ubbaa haariya godaa gidiyoogaa intte hegan erana &quot; yaagees .
nuuni omoodettido uddufuntta layttan , tammantta aginan , tammantta gallassan , godaa qaalay taakko hagaadan yaagiiddi yiis;
&quot; laa asa na7awu , hagaa hachchi gallassaa mazggafan xaafa . ayssi giikko , baabiloone kawoy yerusalaame dooddidoy hachcha .
ha makkalanchcha asaayyo ha leemisuwaa oda; ubbaa haariya goday hagaadan yaagees; &quot; nahaasiyaa disttiyaa taman wottada , haattaa an tiga .
yaatada gedaanne anggaasuwaa milatiya lo77o ashuwaa ubbaa muxada , an yegga; lo77o meqettaakka qanxxerettada , an kuntta .
hegaassi neeni ekkana dorssay wudiyaappe doorettidaagaa gido . mittaa disttiyaappe garssaara korada , ashuwaakka meqettaakka ka77ana gakkanaashin doyssa &quot; yaagees yaagada oda .
&quot; ubbaa haariya goday hagaadan yaagees; suuttaa gussiyaageetu katameeyyo aayye7ana ! shiyidi mulekka geeyennan ixxida nahaase disttiyaa mala a gidaasu . i giddon de7iya muxettida ashuwaa ubbaa doorennan , gayttaagaa gayttaagaa kessada wurssa .
&quot; ayssi giikko , he katamiyaa worido asaa suuttay hanno gakkanaashinkka in de7ees; suuttaa gussaydda , baanan kammanawu biittan gussennan , aybinne kammenna zaallaa bollan gussaasu .
haluwaa kiyanawu , ta hanqquwaa denttettanaadan , i kamettenna mala , a gussido suuttaa taani zaallaa bollan wottaas yaagees .
&quot; hegaa gishshawu , ubbaa haariya goday hagaadan yaagees; suuttaa gussiya katameeyyo aayye7ana ! taanikka mittaa keehi guuppana .
hegaa gishshawu , daro mittaa wotta; tamaakka eetta . ashuwaa loyttada doyssa; cambbaakka mal77etta; meqettay xuugetto .
i suullidi michchin , a bollan de7iya nahaaseekka bonqqin , a bollan de7iya qitay seeranaadaaninne a bollan de7iya shiyay xuugetti xayanaadan , mela disttiyaa tamaa bonqquwaa bolli wotta .
he daafuray ubbay coo mela gidiis; a bollan de7iya daro shiyay haray atto , tamankka kichchibeenna .
bii yerusalaamee , hegee shiyay ne shaaramuxatettaa leemiso . taani nena geeshshanawu daafurinkka , neeni ne tunatettaappe geeyennan ixxido gishshawu , ne bollan ta hanqqoy wurana gakkanaashin , neeni naa77antto geeyakka .
taani goday hagaa yootaas; hagee hanana . taani guyye simmikke; qarettikke; ta qofaa laammikke . ne ogiyaadaaninne ne oosuwaadan , taani nena pirddana . taani ubbaa haariya goday hagaa odays yaagees &quot; yaagiiddi yiis .
godaa qaalay qassikka taakko hagaadan yaagiiddi yiis;
&quot; laa asa na7awu , neeni siiqiyoonne ne ayfiyawu lo77iya ne machchiyo taani issi kuttan woraagana . hegan kayyottoppa , yeekkoppanne afuxxoppa .
oola , shin ne ooliyaa asi siyoppo; hayqqidabawu kayyottoppa . neeni ne huuphiyan xaaxiyoogaa xaaxa; ne gediyankka caammaa wotta . ne doonaa kammoppa; shochchaakka mooppa &quot; yaagiiddi yiis .
yaagin maallado taani asaassi yootaas; he galla omarssi ta keettaayyiyaa hayqqaasu . wonttetta gallassi maallado goday tana azazidoogaadan oottaas .
yaatin , asay tana , &quot; ha neeni oottiyoogaayyo birshshettay aybakko nuussi ayssi yootikkii ? &quot; yaagidi oychchiis .
oychchin taani etayyo hagaadan yaagada zaaraas; &quot; godaa qaalay taakko hagaadan yaagiiddi yiis;
israa7eela asaa hagaadan yaaga; &quot; ubbaa haariya goday hagaadan yaagees; intte ceeqettiyo , intte ayfiyaa lo77iyaanne intte shemppoy amottiyo ta beeta maqidasiyaa taani tunissana hanays . intte guyye ashshido intte attuma naatinne intte macca naati bisuwan wurana .
he wode taani oottidoogaadan , inttekka oottana . intte doonaa kammekketa; shochchaakka meekketa .
intte huuphiyaa xaaxeeta; intte gediyan caammaa wotteeta . kayyottekketa woykko yeekkekketa . shin intte intte nagaraa gaasuwan gilqqananne issoy issuwaayyo oolana .
he wodiyan hizqqeeli intteyyo malaata gidana; ubbabaakka i oottidoogaadan , intte oottana . hagee haniyo wode , taani ubbaa haariya godaa gidiyoogaa intte erana yaagees &quot; yaaga .
&quot; goday tana hagaadan yaagiis; &quot; laa asa na7awu , taani eta ufayssaanne bonchchuwaa , eta ayfiyawu lo77iyaabaanne eta wozanay amottiyoobaa , qassi eta attuma naatanne eta macca naata etappe wotta ekkana .
he gallassi neeyyo woriyaa odanawu issi kessi ekkidi attida asi yaana .
he gallassi ne doonay dooyettana; neenikka aara haasayana; naa77antto duude kiyakka . hegaadan hanada , neeni asaayyo malaata gidana . taani godaa gidiyoogaa eti hegan erana &quot; yaagiis yaagiiddi yiis &quot; yaagaas .
godaa qaalay taakko hagaadan yaagiiddi yiis;
&quot; laa asa na7awu , ne som77uwaa amoona biittaakko zaarada , amoonatu bolli hananabaa yoota .
hagaadan yaaga; ubbaa haariya godaa qaalaa siyite . ubbaa haariya goday hagaadan yaagees; &quot; intte ta beeta maqidasee tuniyo wode , israa7eela biittay baysa attiyo wodenne yihudaa asay omooduwawu biyo wode , hashshu ! giido gishshawu ,
taani inttena arshsho bagga biittaa asaassi laata oottada immana . yaatobare eti intte giddon kambbiyaa keexxana; keexxidi de7ana . intte maana teeraa eti maana; intte maattaakka eti uyana .
taani raaba katamaa gaameelati heemettiyo soho kessana; amoonatu katamatakka dorssaa wudee allaxxiyo soho oottana . taani godaa gidiyoogaa intte hegan erana &quot; yaagees .
&quot; ayssi giikko , ubbaa haariya goday hagaadan yaagees; &quot; intte israa7eela bashshan kushiyaa baqqido gishshawu , guppido gishshawunne ufayttido gishshawu ,
taani intte bolli ta kushiyaa yeddaas . inttena kawotettatussi omoodo oottada immana . taani inttena asaappe shaakkana; kawotettatu giddoppekka xayssana . taani godaa gidiyoogaa intte hegan erana &quot; yaagees .
&quot; ubbaa haariya goday hagaadan yaagees; &quot; moo7aabinne eedoomi , be7ite , yihuday hara kawotettatukka mala yaagido gishshawu ,
taani moo7aaba biittaa bollan woraajjana; woraajjada a zawaa naagiya , beeti-yashimoota , ba7aali-ma7oonanne qiriyaatayma geetettiya , erettida katamata xayssana .
hagaappe sinttanawu amoonatuurakka gujjada , eti kawotettatu giddon hassayettennaadan , taani eta arshsho bagga biittaappe yiida asatuyyo aattada immana .
taani moo7aaba pirddana . taani godaa gidiyoogaa eti hegan erana &quot; yaagees .
haariya goday hagaadan yaagees; &quot; eedoomati yihudaa bolli haluwaa kiyido gishshawunne daro moorido gishshawu ,
taani ubbaa haariya goday ta kushiyaa eedooma bolli yeddana . yeddada an de7iya asaanne mehiyaa mule xayssana; xayssada baysa kessana . temaana katamaappe biidi , dadaana katamaa gakkanaashin , eti bisuwan busakettana .
taani eedoomayyo ta asaa israa7eela baggaara haluwaa kiyana . israa7eelati eta bolli ta hanqquwaanne ta yiilluwaa keenaa oottana . taani haluwaa kiyidoogaa eti erana . taani ubbaa haariya goday hagaa odays &quot; yaagees .
&quot; ubbaa haariya goday hagaadan yaagees; &quot; pilisxxeemati bantta wozanaa iitatettan haluwaa kiyido gishshawunne aqida lancciyan yihudaa xayssanawu koyido gishshawu ,
taani ta kushiyaa pilisxxeematu bolli yeddana . yeddada taani etanne abbaa doonan attidaageeta ubbaa xayssana .
taani etawu gita haluwaa kiyana; ta hanqquwan eta qaxxayana . taani etayyo haluwaa kiyiyo wode , taani godaa gidiyoogaa eti erana &quot; yaagees yaaga &quot; yaagiiddi yiis .
nuuni omoodettido tammanne isiinintta layttan , aginaayyo koyro gallassan , godaa qaalay taakko hagaadan yaagiiddi yiis;
&quot; laa asa na7awu , xiiroosa katamaa asay ufayttidi , yerusalaamee kunddiis; a zal77iyaa wolqqaykka xayiis . i laalettidi xayido gishshawu , hagaappe sinttan nuuni duretana yaagoosona .
hegaa gishshawu , ubbaa haariya goday hagaadan yaagees; nenoo , xiiroosa katamawu , taani neeyyo morkke . abbaa beetay yiyoogaadan , taani daro kawotettata ne bollan ehaana .
eti ne dirssaa gimbbiyaa qolana; ne miixaakka laalana . taani nena biitta ubbaa qucci efirggin , kallo de7iya zaalla oottana .
yaatobare neeni asati bantta moliyaa gitiyaa melissanawu micciyo soho gidana . taani ubbaa haariya goday hagaa odays . hara kawotettati xiiroosa katamaa bonqqana .
waannatiya biittan de7iya qeeri katamata bisuwan wurssana . taani godaa gidiyoogaa eti hegan erana yaagees .
&quot; ubbaa haariya goday hagaadan yaagees; xiiroosa bolli olaa denttana mala , kawotuyyo kawo gidiya baabiloone kawuwaa naabukadanaxoora taani huuphessa baggappe ehaana; a taani paratuura , paraa gaaretuura , paraasatuuranne daro olanchchatuura ehaana .
eti waannatiya biittan qeeri katamata bisuwan wurssana; eti nena dooddidi , ne dirssaa gimbbiyaara gattidi , biittaa diddiqana . yaatidi bantta gonddalliyaa ne bolli denttana .
dirssaa gimbbeta dom77idi laaliyo miishshan dirssaa gimbbiyaa mentterettana; bantta ola miishshankka ne adussa gimbbeta laalana .
a parati daro gidiyo gishshawu , eti denttiyo baanay nena kammana . paratinne paratu gaareti laalettida katamaa dirssaa penggiyaa geliyoogaadan , geliyo wode , eti sissiyo caagettaynne giirettay ne dirssaa gimbbiyaa qaattana .
eta parati ne giddon de7iya ogeta ubbaa yedhdhana . ne asaakka bisuwan wurssana; ne wolqqaama tuussatikka sa7an kunddana .
baabilooneti ne aquwaanne ne zal77iyo miishshata bonqqana . ne dirssaa gimbbetanne ne lo77o keettata ubbaa qolana; qolidi he shuchchaa , he mittaanne he laalettida burcce ubbaa efiidi , abban olana .
ne mal77o yettaa taani teqqana; ne diittaa cenggurssaykka naa77antto siyettenna .
taani nena kallo de7iya zaalla oottana; qassi neeni asati bantta moliyaa gitiyaa melissanawu micciyo soho gidana . taani goday hagaa yootido gishshawu , neeni naa77antto keexettakka . taani ubbaa haariya goday hagaa odays yaagees .
&quot; ubbaa haariya goday xiiroosa katamaayyo hagaadan yaagees; ne morkketi ne bollan woraajjiyo wode , abbaa doona biittatun de7iya asati ne asay siifettiiddi guurummiyo guurunttaa siyidi , yashshawu kokkorana .
hegaappe guyyiyan , abbaa doona biittatun de7iya kawoti bantta araataappe wodhdhana . bantta qumaashshaanne kushiyan sikkidi alleeqissido bantta maayuwaa qaarana; qaaridi yashshawu kokkoriiddi , biittan uttana . ne bolli gakkida metuwaa qoppiiddi , eti daro shabbirettana; kokkorssaykka eta aggennan ixxana .
hegaappe guyyiyan , eti neeyyo hagaadan yaagidi zilaalana; &quot; aayyee , erettida katamawu , abbaa giddon wolqqaamiya asati de7iyo katamawu , neeni waana laalettadii ! neeninne ne giddon de7ida asati abbaa lanqqiyan de7iya asaa ubbaa yashissideta shin !
neeni kunddiyo gallassi haruuroti kokkoridosona . abbaa giddon de7iya haruuroti ne wulettan dagammidosona &quot; yaagana yaagees .
&quot; ubbaa haariya goday hagaadan yaagees; ha77i asi de7enna katamatudan , taani nena baysa kessana . qassi taani ciimma abbaa ne bollan ehin , he daro haattay nena kammana .
he wode taani nena duge ciimma ollawu biyaageetuura issippe , adussa wodiyaappe kase hayqqida asatukko duge yeggana . neeni biittaappe garssan , beni moogettida burcceti de7iyoosan , ciimma ollawu biyaageetuura issippe de7anaadan , taani nena oottana . neeni naa77antto asi de7iyo katama kiyakka; paxa de7iyaageetu biittankka simmada , ne sohuwaa oyqqakka .
taani ne wurssettaa daganttiya wurssetta oottana; neeni naa77antto mulekka de7akka . asi nena koyana; shin neeni naa77antto mulekka beettakka . taani ubbaa haariya goday hagaa odays yaagees &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , xiiroosassi zilaala .
abbaa doonan de7iyaanne abbaa doona daro biittatun de7iya asaara zal77iya , he katamaassi hagaadan yaagada yoota; ubbaa haariya goday hagaadan yaagees; &quot; nenoo xiiroosaa , neeni , taani puulan wotoy baynna kumetta yaagada otorettadasa .
ne zaway abbaa gul77aana; nena keexxiyaageeti nena lo77o markkabedan oottidi keexxidosona .
ne sanqqaa saniira giyo sohuwaappe qanxxido xiiddan oottidosona; ne markkabiyaa tuussaa liibaanoosappe yiida zigaappe giigissidosona .
markkabiyaa solddissanawu haattaa guyye pushakkiya ne mooqeta baasaane ettaappe oottidosona; ne wuygiyaa qophphiroosappe yiida dumma xiiddaa sanqqan oottidosona; he wuygee danggarssaa zaaliyan alleeqettiis .
ne sharay banddiraadan haahuwan beettana mala , kushiyan sikkidi alleeqissido gibxxetu liinuwaappe oosettidaagaa; nena goolloyiyoobatikka eliisha haruuruwaappe yiida , salo milatiyaanne ochchaa teeraa milatiya carqqiyaappe oosettidaageeta .
ne markkabiyaa solddissiyaageeti sidoonanne ariwaada geetettiya katamatuppe yiidaageeta; ne markkabiyaa laaggiyaageeti loohida ne asata .
markkabiyaa giddon za77idasaa shiddiyaageeti gebaalappe yiida cimatanne eranchcha asata; abban biya markkabe ubban de7iya oosanchchati ne suuqiyaappe shammoosona .
&quot; &quot; parsseppe , lidiyaappenne liibiyaappe yiida olanchchati ne olanchchata maaddidi olettidosona; bantta gonddalliyaanne bantta ola qophiyaa ne giddon kaqqidosona; kaqqidi eti nena bonchchissidaageeta .
ariwaadeppenne heleekappe yiida olanchchati ne dirssaa gimbbiyan naagoosona; gamaadappe yiida asati ne adussa gimbbiyan naagoosona . eti bantta gonddalliyaa ne gimbbiyaa yuushuwan kaqqidosona; neeni puulan wotoy baynna kumetta gidanaadan oottidaageeti eta .
&quot; &quot; ne duretettaa daruwaa gaasuwan tarsseesi nenaara zal77iis; i biraa , birataa , qorqqoruwaanne irssaasiyaa immidi , ne miishshaara laammiis .
giriikee , tubaalinne mesheki nenaara zal77idosona; aylletanne nahaasiyaa birataappe oosettida miishshaa immidi , ne miishshaara laammidosona .
beeti-togarmmi toggiyo parata , ola paratanne baluqota immidi , ne miishshaara laammiis .
rooda biittaa asay nenaara zal77iis; qassi abbaa doona biittatun de7iya asay danggarssaa zaaliyaanne zophphiyaa giyo mittaa ehiidi , neeyyo qanxxiis .
&quot; &quot; ne duretettaa daruwaa gaasuwan , sooriyaa asatikka nenaara zal77idosona; eti maata milatiya inqquwaa , zo7o inqquwaa , yeleelluwaappe oosettida alleequwaa , ochchaa teeraa milatiya carqqiyaa , lee7e liinuwaanne alleequwaa sikkido maayuwaa immidi , ne miishshaara laammidosona .
yihudaanne israa7eela asati nenaara zal77idosona; eti gisttiyaa , mal77o komppuwaa , eessaa , zaytiyaanne balasaame giyo xaliyaa immidi , ne miishshaara laammidosona .
ne duretettaa daruwaa gaasuwaaninne ne shiishshido dumma dumma miishshatu gaasuwan damasqqo asati nenaara zal77idosona;
eti helbboona woyniyaa eessaanne saahoora dorssaa ikisiyaa immidi , ne miishshaara laammidosona . hegaadankka qassi , qoxxido birataanne dumma dumma qimameta neeyyo immidi laammidosona .
&quot; &quot; dadaana asati kooraa gilaasiyaa ehiidi zal77idosona .
arabatinne qeedaare biittaa halaqati ubbay ne zal77e miishshaassi dorssa marata , dorssa orggetanne deeshshata ehiidi zal77idosona .
saabanne raa7ima zal77anchchati inqquwaa , worqqaanne lo77o doorettida qimameta immidi , ne miishshaara laammidosona .
kaaraane , kaneeha , edene , asoorenne kilimmaada geetettiya katamati ubbay nenaara zal77idosona .
eti lo77o maayota , salo milatiya maayuwaa , alleequwaa sikkido maayuwaa , gazza minxxaafeta , loytti dooqqido baqettaanne wodoruwaa immidi , ne miishshaara laammidosona .
&quot; &quot; ne miishshati zal77anchchatu gita markkabetun caanettidi biidosona . neenikka darobay caanettin kumada , abbaa bollan biya markkabe mala gidadasa .
ne markkabiyaa solddissiyaageeti nena ekkidi , abbawu giddo ginaa efiidosona; shin arshsho carkkoy nena abbaayyo giddo ginan mentterettiis .
neeni meqerettido gallassi ne duretettaynne ne zal77e miishshay ubbay , ne markkabiyaa solddissiyaageeti , ne markkabiyaa laaggiyaageeti , ne markkabe giddon za77idasaa shiddiyaageeti , ne zal77anchchatinne ne giddon de7iya olanchchati ubbay abbaa giddo muukettidosona .
muukettiyaageeti waassiyo cenggurssay abbaa gaxaa gakkanaashin siyettees .
&quot; &quot; markkabiyaa solddissiyaageetinne laaggiyaageeti ubbay bantta markkabetuppe kiyidi , abbaa gaxan eqqidosona .
eti ubbaykka bantta huuphiyan baanaa qolidi , bidinttan gonddorettiiddi , ne bashshaa gishshawu , iita yeehuwaa yeekkidosona .
neeyyo kayyottidi , bantta huuphiyaa meedidi , waaruwaa maayidosona; eti daro mishettidi , neeyyo yeekkidosona .
neeyyo eti hagaadan yaagidi zilaalidosona; ha77i abbaa giddon sirphphi giida , xiiroosaara likkettiyay oonee ?
ne zal77e miishshay abbaa pinnidi yiyo wode , biittan de7iya daro asaa kalssadasa; ne aquwan kawoti duretidosona .
shin ha77i abbaa ciimman meqerettadasa . ne zal77e miishshaykka neeyyo oottiya asati ubbatikka nenaara abbaa giddon muukettidi xayidosona .
abbaa doona biittatun de7iya asay ubbay ne bolli gakkidabaa be7idi dagammidosona . eta kawotikka daro yayyidosona; eta som77oy yashshaa erissees .
ne wurssettay daganttiyaagaa gidiis; neeni naa77antto mulekka de7akka . hegaa gishshawu , biitta ubban de7iya zal77anchchati , &quot; poora ! &quot; giidosona yaagidi zilaalidosona &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , xiiroosa halaqaayyo hagaadan yaagada yoota; ubbaa haariya goday hagaadan yaagees; &quot; ne wozanay otorettido gishshawu , taani xoossa; taani abbaa giddo ginan , xoossatu araatan uttaas yaagadasa . neeni , taani xoossadan , aadhdhida eranchcha kiyaas gaada qoppikkonne , neeni asappe attin , xoossa gidakka .
neeni daaneelappekka aadhdhida eranchchee ? ay xuurikka neeppe geemmennee ?
tumukka neeni ne aadhdhida eraaninne ne akeekan dure gidadasa; biraanne worqqaa ne buquraa minjjiyo keettaa shiishshadasa .
ne zal77iyaa eran daro woriyaa demmadasa; ne duretaappe denddidaagan ne wozanay otorettiis &quot; yaagees .
&quot; hegaa gishshawu , ubbaa haariya goday hagaadan yaagees; &quot; neeni , taani xoossadan , aadhdhida eranchcha gaada qoppiyo gishshawu ,
taani ne bolli kawotettatu ubbaappe meqetti baynna , iita morkketa ehaana; ehin neeni ne aadhdhida eran shiishshido aqo ubbaa xayssana; ne bonchchuwaakka eti tunissana .
nena eti woridi , abbaa ciimman olana .
yaatin , nena worana haniyaagaa sinttan neeni , taani xoossa guutee ? nena woriyaageetu kushiyan neeni asappe attin , xoossa gidakka .
neeni allagatu kushiyan ammanenna asi hayqqiyo hayquwaa hayqqana . taani ubbaa haariya goday hagaa odaas &quot; yaagees yaaga &quot; yaagiiddi yiis .
qassikka godaa qaalay taakko hagaadan yaagiiddi yiis;
&quot; laa asa na7awu , xiiroosa kawuwaassi hagaadan yaagada zilaala; ubbaa haariya goday hagaadan yaagees; &quot; neeni kase aadhdhida eran kumidaagaa; neeni asi leemisidi odiyo aadhdhida puulanchcha gidadasa .
neeni edenen , xoossaa gannatiyan kase de7adasa; sarddiyoone , tophaaziyoone , almmaaze , biralle , maragide , yasphphiide , sampperenne baluura geetettiya al77o shuchchan alleeqettada , lo77o worqqa alleequwaa kase maayadasa; neeni merettido gallassi hagee ubbay neeyyo giigiis .
taani nena naagiya kiruube oottada sunttaas; yaatada nena tiyaas . ta geeshsha deriyaa bollan neeni de7adasa; qassi tamaadan phooliya al77o shuchchatu giddon simerettadasa .
&quot; &quot; neeni merettido gallassaappe doommada , iitabay ne bolli beettido gallassay gakkanaashin , boree baynnan de7adasa .
ne daro zal77iyaappe denddidaagan , makkalan kumada , nagaraa oottadasa . hegaa gishshawu , ta geeshsha deriyaappe tunabaadan , nena wolqqan kessaas . nenoo , naagiya kiruubiyawu , he tamaadan phooliya al77o shuchchatu giddoppe taani nena yedettaas .
neeni puulanchcha gidiyo gishshawu , daro otorettadasa; ne bonchchuwaa gaasuwan , ne aadhdhida eraa tunissadasa . hegaa gishshawu , taani nena sa7an olaas; hara kawoti nena qilliiccanaadan oottaas .
ne nagaraa daruwaaninne ne cimo zal77iyan , ne goynniyo sohota ubbaa tunissadasa . hegaa gishshawu , taani tamay ne giddoppe kiyanaadan oottaas; ikka nena miis . ubbati xeellishin , taani nena sa7aa bollan bidintta kessaas .
nena kase eriya kawotettati ubbay neban dagammidosona . ne wurssettay yashshiyaagaa gidiis; neeni naa77antto mulekka de7akka &quot; yaagees yaagada zilaala &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , ne som77uwaa sidoona katamaakko zaarada , a bolli hananabaa yoota .
hagaadan yaaga; ubbaa haariya goday hagaadan yaagees; &quot; nenoo , sidoonaa , taani neeyyo morkke ! taani ne bolli oottiyooban ta bonchchoy qonccana . ne giddon de7iyaageeta pirddiyoogan taani ta geeshshatettaa bessiyo wode , taani godaa gidiyoogaa eti ubbay erana .
taani ne giddon boshaa yeddana; ne ogiyan suuttay gukkanaadan oottana . ubba baggaara yiya olaa gaasuwan ne asay bisuwan hayqqana . taani godaa gidiyoogaa eti hegan erana .
&quot; &quot; hagaappe sinttanawu israa7eela yuushuwan de7iya , a karidi xeelliya biitta ubbaappe , aguntta malanne kinddiichcho mala gididi qohiyaabi ooninne de7enna . taani ubbaa haariya godaa gidiyoogaa eti hegan erana &quot; yaagees yaaga &quot; yaagiiddi yiis .
ubbaa haariya goday hagaadan yaagees; &quot; israa7eela asaa eti laalettido biitta ubbaappe shiishshada , taani ehiyo wodenne he kawotettatu ubbaa sinttan taani ta geeshshatettaa bessiyo wode , taani ta ashkkaraa yaaqoobassi immido bantta biittan eti de7ana .
hegan eti saruwan de7ana; keettaa keexxana; woyniyaa turaakka tokkana . eta karidi xeelliya eta shoorota ubbaakka taani pirddiyo wode , israa7eela asay saruwan de7ana . taani godaa eta xoossaa gidiyoogaa eti hegan erana &quot; yaagees .
nuuni omoodettido tammantta layttan , tammantta aginan , tammanne naa77antta gallassan , godaa qaalay taakko hagaadan yaagiiddi yiis;
&quot; laa asa na7awu , ne som77uwaa gibxxe kawuwaakko zaarada , a bollinne gibxxe biittaa ubbaa bolli hananabaa yoota .
hagaadan yaaga; ubbaa haariya goday hagaadan yaagees; &quot; nenoo , nayle shaafaa giddon zin77ida , keehi gitanne yashshiya do7awu , nayle shaafay taagaa; a medhdhiday tana yaagiya gibxxe kawuwawu , taani neeyyo morkke !
taani ne manggaagan hinggittaa gelissana; ne shaafan de7iya moleti ne gogaara oyqettanaadan oottana; moleti ne gogaara oyqetti uttidaashin , taani nena haattaappe goochchada gaxi kessana .
taani nenanne ne shaafan de7iya moleta ubbaa bazzo olana; ne ahay dembban oletti attana; ne ahaa shiishshidi moogiyaabi xayana . taani nena saluwaa kafotussinne sa7aa do7atussi quma oottana .
gibxxen de7iya asay ubbay taani godaa gidiyoogaa hegan erana . &quot; &quot; neeni israa7eela asaassi maqqa guufe gidadasa;
eti nena oyqqido wode meqqada , eta kushiyaa caddadasa; eti nenan zemppido wode meqqada , eta zokkuwaa duuttadasa .
hegaa gishshawu , taani ubbaa haariya goday ne bollan bisuwaa denttiyaageeta ehaana; eti ne asaanne ne mehiyaa ubbaa wurssana .
gibxxe biittay asi baynna baysa biitta gidana . taani godaa gidiyoogaa eti hegan erana . &quot; &quot; hegeekka neeni , nayle shaafay taagaa; a medhdhiday tana yaagido gishshawu ,
taani ne bollinne ne shaafaa bolli denddaas . taani huuphessa baggaara migidoolappe doommada , tohossa baggaara asiwaane katamaa gakkanaassi , hegaappekka toophphiyaa zawaa gakkanaassi gibxxe ubbaa asi baynna baysa soho kessana .
asa gidin mehe gidin , hegaara kanttenna; oytamu layttay wurana gakkanaashin , aybinne hegan de7enna .
taani gibxxe biittay biitta ubbaappe aadhdhida baysa biitta oottana; a katamatikka oytamu layttay wuranaashin , hara kolettida katama ubbaappe aaruwaa kolettidi de7ana . gibxxe asaa taani kawotettatu giddooninne hara asaa giddon laalana &quot; yaagees .
&quot; ubbaa haariya goday hagaadan yaagees; &quot; oytamu layttappe guyyiyan , taani gibxxeta laalido kawotettatu giddoppe shiishshana .
taani eta eti yelettido tohossa gst ibxxen de7iya patiroosa biittaa zaarana; hegan eti laafa kawotetta gididi de7ana .
gibxxee hara kawotettatu ubbaappe aadhdhida laafa kawotetta gidana . naa77antto hara kawotettatu bolli bana xoqqu xoqqu oottenna . naa77antto i hara kawotettaa haarennaadan , taani a guuttana .
israa7eela asay naa77antto maado demmanawu etan ammanettenna; gibxxen ammanettidoogee ay keena moorokko israa7eela asay akeekana . taani ubbaa haariya godaa gidiyoogaa eti hegan erana &quot; yaagees yaaga &quot; yaagiiddi yiis .
nuuni omoodettido laatamanne laappuntta layttan , koyro aginan , koyro gallassan , godaa qaalay taakko hagaadan yaagiiddi yiis;
&quot; laa asa na7awu , baabiloone kawoy naabukadanaxoori xiiroosa bolli olaa denttanawu giigiis; etawu huuphee xiirettana gakkanaashiininne hasheekka masunxxana gakkanaashin , olanchchati deexo toohuwaa tookkanaadan oottidosona; gido shin , kawoykka olanchchatikka ha daafura ubban eti xiiroosappe demmidobi baawa .
hegaa gishshawu , ubbaa haariya goday hagaadan yaagees; taani gibxxe biittaa baabiloone kawuwaa naabukadanaxoorayyo aattada immana; ikka ba olanchchatu damooza gidana mala , omooduwaaninne bonqqiyan ekkidobaa ubbaa ekkidi baana .
inne a olanchchati taayyo oottido gishshawu , taani ayyo gibxxe biittaa eta daafurawu damooza oottada immana . taani ubbaa haariya goday hagaa odays yaagees .
&quot; he gallassi taani israa7eela asaa minttana . hizqqeelaa , neenikka asaayyo yootanaadan , taani nena minttana . taani godaa gidiyoogaa eti hegan erana &quot; yaagiiddi yiis .
qassikka godaa qaalay taakko hagaadan yaagiiddi yiis;
&quot; laa asa na7awu , hagaadan yaagada hananabaa yoota; ubbaa haariya goday hagaadan yaagees; &quot; he gallassaayyo , aayyee7ana ! yaagidi zilaalite !
ayssi giikko , he gallassay matiis ! godaa gallassay gakkiis ! he gallassay shaaray sikkido gallassanne kawotettatu ubbaayyo meto gallassa gidana .
gibxxe bolli olay yaana; toophphiyaa bollankka tuggay yaana . daroti gibxxe biittan hayqqana; he biittaa duretettay bonqqettana; a baasoykka bayana .
he olay toophphiyaa , lidiyaa , liibiyaa , arabaanne olawu maacettida biittaa asaa ubbaa gibxxeera gattidi wurssana &quot; yaagees .
&quot; goday hagaadan yaagees; &quot; gibxxe maaddiyaageeti kunddana; a otorettiyo wolqqay wurana . migidoolappe biidi asiwaane gakkanaashin , eti bisuwan hayqqana . taani ubbaa haariya goday hagaa odays .
gibxxe biittay biitta ubbaappe aadhdhida baysa biitta gidana; a katamatikka hara kolettida katama ubbaappe aaruwaa kolettidi de7ana .
taani gibxxe taman oyttiyo wodenne a maaddiyaageeti ubbay hayqqi wuriyo wode , taani godaa gidiyoogaa eti erana .
&quot; &quot; he gallassi taani saro de7iya toophphiyaa asaa daganttanawu asata markkabiyan kiittana . gibxxee qaxxayettiyo gallassi toophphiyaa asaa bolli tuggay yaana . be7ite , he gallassay gakkiis ! &quot; yaagees .
&quot; ubbaa haariya goday hagaadan yaagees; &quot; baabiloone kawuwaa naabukadanaxoora kushiyan taani gibxxe duretettaa xayssana .
kawotettatu ubbaappe aadhdhidi , meqettaa iitiya olanchchata kaalettidi yiidi , i biittaa xayssana; eti gibxxe asaa bollan bisuwaa shoddidi , biittan ahaa kunttana .
nayle shaafaa taani melissana; taani gibxxe iita asatu kushiyan aattada immana; immin eti he biittaanne an de7iyaabaa muleera xayssana . taani goday hagaa odaas &quot; yaagees .
&quot; ubbaa haariya goday hagaadan yaagees; &quot; memppiisa kataman de7iya eeqatanne misileta ubbaa taani xayssana; gibxxe biittan naa77antto halaqi de7enna; biitta ubbaa taani yashissana .
taani patiroosa giyo tohossa bagga gibxxe baysa kessana; huuphessa baggaara de7iya xo7aane kataman tamaa yeddana; teebisa katamaakka qaxxayana .
gibxxeyyo qato gidida pelusiyaaman ta hanqquwaa gussana; teebisa asaa ubbaa wurssana .
taani gibxxen tamaa oyttana; pelusiyaamikka keehi tuggatana; teebisa dirssaa gimbbee kolettana; memppiisa kataman duuxxenna metoy gakkana .
oona katamaaninne bibaasita kataman de7iya yelagay ubbay bisuwan wurana; maccaasatikka omoodettidi baana .
gibxxe wolqqaa taani mentterettiyo wode , xaafinaasan gallassay qammana; i otorettiyo wolqqay wurana; gibxxe shaaray kammana; katamatu ubban de7iya asay omooduwan baana .
taani gibxxe hegaadan qaxxayana . taani godaa gidiyoogaa eti hegan erana &quot; yaagees yaaga &quot; yaagiiddi yiis .
nuuni omoodettido tammanne isiinintta layttan , koyro aginan , laappuntta gallassan , godaa qaalay taakko hagaadan yaagiiddi yiis;
&quot; laa asa na7awu , taani gibxxe kawuwaa qesiyaa menttaas; a woyshshaaninne curqqan xaaxi koolidi pattiya hiillikka baawa; hagaappe sinttanawu i minotettaa ehiidi , biso oyqqanawu danddayenna .
hegaa gishshawu , ubbaa haariya goday hagaadan yaagees; taani gibxxe kawuwaayyo morkke . awu kase meqo qesiyaanne payya de7iya qesiyaa naa77aakka taani menttana; a bisoykka a kushiyaappe sa7an wodhdhanaadan oottana .
taani gibxxeta kawotettatu giddooninne hara biittatun laalana .
&quot; taani baabiloone kawuwaa qesiyaa minttada , ta bisuwaa a oyttana . shin gibxxe kawuwaa qesiyaa menttana; ba morkkiyaa sinttan i hayqqana haniyaabi ooliyoogaadan oolana .
ee , taani gibxxe kawuwaa qesiyaa daafurssada , baabiloone kawuwaa qesiyaa minttana . taani baabiloone kawuwaa ta bisuwaa oyttiyo wodenne i gibxxe bolli a denttiyo wode , gibxxeti taani godaa gidiyoogaa erana .
gibxxeta taani kawotettatu giddooninne biitta ubban laalana . taani godaa gidiyoogaa eti hegan erana yaagees &quot; yaagiiddi yiis .
nuuni omoodettido tammanne isiinintta layttan , heezzantta aginan , koyro gallassan , godaa qaalay taakko hagaadan yaagiiddi yiis;
&quot; laa asa na7awu , gibxxe kawuwaassinne asaa ubbaassi hagaadan yaagada yoota; ne gitatettan nena taani oonaara likkoo ?
lo77o daashsha kuway de7iyo liibaanoosa zigaa mala . i aduqqidi dicciis; a xeeraykka shaaraa gakkiis .
hegan a dichchiya haattay de7ees; ciimmaappe kiyiya pulttotikka i tokettido sohuwan yuushuwan ubban goggoosona; he pulttoti mittay mokkiyoosaa ubbaa gakkidi ushshoosona .
he mittay haattay darido gishshawu , woran de7iya hara mitta ubbaappe geesaa aduqqees; a daashshatikka orddenne adussa .
saluwaa kafoti ubbay a daashshan bantta keettaa keexxidosona; bazzo do7atikka a daashshaa garssan maraa yelidosona; gita kawotettati ubbay a kuwan uttoosona .
he mittay ba gitatettaaranne ba daashshaa adussatettaara ayba lo77ii ! ba xaphuwaakka haattaa ciimmawu duge yeddi wottiis .
haray atto xoossaa gannatiyankka he zigaara likkettiya zigi baawa; aagaa mala daashshi de7iyo xiiddikka baawa; hegaa mala irxxa mittikka baawa . xoossaa gannatiyankka hegaa mala lo77o mitti baawa .
taani a daro daashshan puulanchcha oottaas . edene giyo xoossaa gannatiyan de7iya mittati a qanaatidosona .
&quot; hegaa gishshawu , ubbaa haariya goday hagaadan yaagees; &quot; he mittay aduqqidi diccido gishshawu , a xeeraykka shaaraa gakkido gishshawunne i ba geesan otorettido gishshawu ,
taani a aggaagaas; yaatada wolqqaama , allaga kawotettaassi aattada immaas . he kawotettay ayyo a iitatettaadan oottana .
meqettaa iita allagati he mittaa qanxxi olana; qanxxido tasheti deretun , wombbatuuninne zanggaaratun oletti attana . a kuwan uttiya hara kawotettati he sohuwaa aggidi baana .
saluwaa kafoti yiidi kunddida mittaa bolli uttana; bazzo do7atikka a tasheta yedhdhana .
haattaa lanqqen dicciya mittatu giddon adan aduqqidi , xeeray shaaraa gakkiyo mitti de7enna . hayqqiya asaa bolli gakkiya hayquwaa pirdday he mittaa bolli gakkana; he pirdday i hayqqidi , duufuwan geliyaageetuura si7ooliyan gelanaassa &quot; yaagees .
&quot; ubbaa haariya goday hagaadan yaagees; &quot; he mittay si7ooliyan geliyo gallassi ciimmaappe kiyiya pulttoti ayyo kayyottanaadan taani oottana; he pulttotu haattay goggennaadan taani oottana; liibaanoosikka a gishshawu azzananaadan oottana . qassi woraa mittay ubbay shullana .
taani he mittaa si7ooliyan oliyo wode , a kunddettaa cenggurssan kawotettay ubbay qaaxxana . kunddidi si7ooliyan gelida edene mittatinne haattaa uyiya doorettidanne lo77o liibaanoosa mittati ubbay a kunddettan minettana .
kawotettatu giddon aara maadettidanne a kuwan uttida ubbay kase bisuwan hayqqidaageetuura gayttanawu aara issippe si7ooliyan gelana .
edene gannatiyaa giddo mittatunkka hegaa keena gitinne lo77oy baawa; shin ha77i edene mittatudan , ikka hayqqi si7ooliyan gelees; hegan i bisuwan hayqqida ammanibeennaageetu ubban gayttana . &quot; &quot; he mittay gibxxe kawuwaanne a asaa ubbaa leemiso . taani ubbaa haariya goday hagaa odays &quot; yaagees yaaga &quot; yaagiiddi yiis .
nuuni omoodettido tammanne naa77antto layttan , tammanne naa77antto aginan , koyro gallassan , godaa qaalay taakko hagaadan yaagiiddi yiis;
&quot; laa asa na7awu , gibxxe kawuwaassi zilaala ! hagaadan yaaga; neeni kawotettatu giddon nena gaammo kessadasa; shin neeni abbaa giddon de7iya hawulaasho mala . neeni shaafatuppe kiyadasa; ne gedetun purchchakkada , haattaa bulqqoyadasa .
&quot; ubbaa haariya goday hagaadan yaagees; &quot; daro asay shiiqiyo wode , taani ta gitiyan nena oyqqana; oyqqin he asay nena goochchidi , haattaappe gaxi kessana .
kessin taani nena biittan ola aggana; yaatada saluwaa kafota ne bolli utissana; bazzo do7atakka ne ashuwaa kalssana .
taani ne ashuwaa deretu bollan laalana; ne wombbatakka ne ahan kunttana .
dereta kammidi , shaafata kumana gakkanaashin , ne suuttay gukkanaadan oottana .
taani nena xayssiyo wode , saluwaa goozana; xoolinttetakka xumissana; awaakka shaaran kammana; aginaykka ba poo7uwaa diggana .
neeppe bollaara de7iya saluwaa poo7ota ubbaa xayssada , neeyyo biittaa xumissana . taani ubbaa haariya goday hagaa odays .
&quot; &quot; taani ne bolli gakkida bashshaa oduwaa neeni erenna biittaa ubbaa gattiyo wode , he asaa wozanay shabbirettana .
taani ne bolli gattiyoobay kawotettata ubbaa daganttana . taani ta bisuwaa eta sinttan leelleesiyo wode , kawotettati yashshan kokkorana; neeni kunddiyo gallassi eti ubbaykka bantta shemppuwawu shemppuwawu yayyana &quot; yaagees .
&quot; ubbaa haariya goday gibxxe kawuwaayyo hagaadan yaagees; &quot; baabiloone kawuwaa bisoy ne bollan yaana .
hara kawotettaappe aadhdhidi , meqettaa iitiya olanchchati bantta bisuwan ne cora asaa wurssanaadan taani oottana . eti gibxxe otoruwaa xayssana; a cora asaykka wurana .
daro haattaa lanqqen de7iya mehe ubbaakka taani xayssana; hegaappe guyyiyan , haattaa bulqqoyiya asa gidin mehe gidin , mulekka de7enna .
he wode taani ne haattata xillissana; ne shaafatakka woppu oottada gogissana . taani ubbaa haariya goday hagaa odays .
taani gibxxe baysa kessiyo wode , an de7iyaabaa ubbaa quccada xayssiyo wodenne an de7iya asaa ubbaa shociyo wode , taani godaa gidiyoogaa eti erana .
&quot; &quot; hegee ubbay etayyo zilaaliyo zilaassa gidana . kawotettatu maccaasati gibxxessinne a cora asaassi zilaalana . taani ubbaa haariya goday hagaa odays &quot; yaagees yaaga &quot; yaagiiddi yiis .
nuuni omoodettido tammanne naa77antto layttan , koyro aginan , tammanne ichchashantto gallassan , godaa qaalay taakko hagaadan yaagiiddi yiis;
&quot; laa asa na7awu , gibxxe asaa coraa gishshawu yeekka ! hara hayqqida , wolqqaama kawotettatuura eta si7ooliyaa yedda .
eta , inttenoo gibxxetoo , intte ooppe lo77uwaa dareetii ? intte si7ooliyan gelana; hegan intte godaa ammanibeennaageetuura issippe zin77ana yaaga .
&quot; gibxxe biittaayyo bisoy shodetti uttido gishshawu , eti bisuwan hayqqidaageetu giddo kunddana; gibxxee ba cora asaa ubbaara duge gooshettana .
si7ooliyan de7iya wolqqaamaa halaqati gibxxebaanne gibxxe maaddidaageetubaa haasayiiddi , eti haa duge yiidosona; godaa ammanennan , bisuwan hayqqidaageetuura eti zin77idosona yaagoosona .
&quot; asooree si7ooliyan de7ees . olan hayqqida asoore olanchchatu duufoti a yuushuwan dooddi uttidosona .
he duufoti ciimma ollatuppe hirkki xaggattiyaasan de7oosona . a olanchchati , kase kawotettata ubbaa yashshan kokkorssidaageeti , ha77i a yuushuwan de7oosona .
&quot; elaamikka si7ooliyan de7ees . elaama olanchchati ubbay a duufuwaa yuushuwan dooddi uttidosona . kase kawotettata ubbaa yashshan kokkorssidaageeti godaa ammanennan , bisuwan hayqqidaageetuura gayttidi yeellatiiddi , ciimma ollan geloosona .
hayqqidaageetu gidduwan elaamassi sohoy giigi uttiis . elaama olanchchatu duufoti a yuushuwan de7oosona; eti ubbaykka bisuwan hayqqidosona . eti ubbaykka godaa ammanibeennaageeta . eti kase asaa yashissidaageeta gidikkokka , ha77i yeellatiiddi , bisuwan hayqqida asaara ciimma ollan de7oosona .
&quot; meshekinne tubaali bantta olanchchatuura issippe si7ooliyan de7oosona; eti kase kawotettata ubbaa yashshan kokkorssidaageeta gidikkokka , eti ubbaykka bisuwan hayqqidosona . eti ubbaykka godaa ammanennaageeta .
kase olanchchati moogettiyoogee bantta kumetta ola miishshaara; eta gonddalleta eta tiran wottin , eta bisota eta huuphessan wottin , moogettidosona . shin hageeti hegaa mala kumetta bonchchoy imettin moogettibookkona . eti kase kawotettata yashissidaageeta .
&quot; intte gibxxe asatikka xoonettananne bisuwan hayqqida , ammanenna asatuura issippe zin77ana .
&quot; eedoomi ba kawotuuranne ba halaqatuura issippe si7ooliyan de7ees; etikka kase mino olanchchata; shin ha77i olan hayqqida , ammanenna asatuura ciimma ollan gelidosona .
&quot; huuphessa bagga halaqatinne sidoona asati si7ooliyan de7oosona . eti kase bantta wolqqan asaa yashissidosona; shin ha77i etikka bantta yeellaara yaa gelidosona . godaa ammanennan , bisuwan hayqqida asatuura issippe gayttidi , yeellatiiddi ciimma ollan geloosona .
&quot; gibxxe kawoynne a olanchchati bisuwan hayqqida olanchchata yan be7idi minettana . taani ubbaa haariya goday hagaa odays .
taani hagaappe kase kawotettati ubbay gibxxe kawuwaassi yayyanaadan oottidabaa gidikkokka , inne a olanchchati godaa ammanennan , bisuwan hayqqida asatuura issippe zin77ana . taani ubbaa haariya goday hagaa odays &quot; yaagiis .
godaa qaalay taakko hagaadan yaagiiddi yiis;
&quot; laa asa na7awu , ne biittaa asaassi hagaadan yaagada yoota; taani issi biittaa bollan olaa ehiyo wode , he biittaa asay bantta bolli yiyaabaa wochchiya asa dooro .
he wochchiyaagee morkkee yiyoogaa be7innee asay naagettanaadan , malkkataa punno .
punnin ay asinne he malkkataa cenggurssaa siyidi , naagettennan ixxin , olay yiidi a worikko , suuttaa acoy aagaa .
i malkkataa cenggurssaa siyidi , naagettennan ixxido gishshawu , a suuttaa acoy a bollaana . i siyidi naagettidaakko , hayquwaappe attiyoogaa shin !
shin he wochchiyaagee morkkee yiyoogaa be7iiddi , malkkataa punnennan aggikkonne asaa erissana xayikko , olaykka yiidi , he asaappe issi uraa worikko , he uray ba nagaran hayqqees; shin taani a suuttaa wochchiyaagaa achchana yaaga .
&quot; laa asa na7awu , taani nena israa7eela asaayyo wochchiyaagaa oottaas; taani neeyyo yootiyoogaa siya; siyada asaakka erissa .
issi iita asa taani , laa neeni tumu hayqqana yaagiyo wode , i ba nagaraappe simmana mala , neeni ayyo yootana xayikko , he nagaranchchay ba nagaran hayqqees; shin taani a suuttaa neeppe achchana .
shin nagaranchchay ba nagaraappe simmanaadan neeni yootin , i ixxikko , ba nagaran hayqqees; shin neeni ne shemppuwaa ashshadasa .
&quot; laa asa na7awu , israa7eela asawu hagaadan yaaga; intte , &quot; nuuni oottido nagaraynne naaqoy nu bolla de7ees; hegaappe denddidaagan nuuni gilqqi wurida . yaatin , nuuni waanidi paxa de7anawu danddayiyoonii ? &quot; yaageeta .
taani ta de7uwan hagaadan yaagada caaqqays; &quot; nagaranchchay ba nagaraa aggidi , paxa de7ana mala koyaysippe attin , nagaranchchaa hayquwan ufayttikke . taani ubbaa haariya goday hagaa odays . inttenoo , israa7eela asawu , simmite; intte iita oosuwaappe guyye simmite ! ayssi hayqqanawu koyeetii ? &quot; yaagays yaaga .
&quot; laa asa na7awu , ne biittaa asaassi hagaadan yaagada yoota; xillo asi nagaraa oottikko , a xillotettay a ashshenna; qassi nagaranchchay ba nagaraappe simmiichchikko , kase nagaran i qaxxayettenna . xillo asikka nagaraa oottikko , kase xillotettaa gishshawu de7uwan de7anawu danddayenna .
taani xillo asa , &quot; neeni tumu paxa de7ana &quot; yaagido wode , i ba xillotettan ammanettidi nagaraa oottikko , ba oottido nagaran i hayqqanaappe attin , kase xillotettay ayyo qofettenna .
qassi taani nagaranchcha asa , &quot; neeni tuma hayqqana &quot; yaagido wode , i ba nagaraappe simmidi , pirddaanne suure oosuwaa oottikko ,
miishshaa tal77anawu oyttidobaa zaarikko , wuuqqidobaakka guyye zaarikko , nagaraa oottiyoogaa aggidi , de7uwaa immiya higgiyaa kaallikko , yaatikko , i tuma paxa de7anaappe attin hayqqenna .
i kase oottido nagaray issoynne qofettenna; ha77i pirddaanne suure oosuwaa oottido gishshawu , i tuma paxa de7ana .
&quot; shin ne biittaa asay , &quot; godaa ogee likke gidenna &quot; yaagoosona; shin likke gidennaagee eta ogiyaa .
xillo asi ba xillotettaa aggidi , nagaraa oottikko , i ba nagaran hayqqana .
qassi nagaranchcha asi ba nagaraappe simmidi , pirddaanne suure oosuwaa oottikko , he oosuwan i paxa de7ana .
shin intte , &quot; godaa ogee likke gidenna &quot; yaageeta . israa7eela asawu , taani intte bolli intte oosuwaadan oosuwaadan pirddana yaaga &quot; yaagiiddi yiis .
nuuni omoodettido tammanne naa77antto layttan , tammantto aginan , ichchashantto gallassan , yerusalaameppe kessi ekki yiida issi asi katamay kunddidoogaa tawu yootiis .
he bitanee yaanaappe issi gallassaa kasetidi de7iya omarssi godaa kushee ta bollan shemppiis; shemppin maallado he bitanee taakko gakkanaappe kasetidi , ta doonay dooyettiis; taani duude gidiyoogeenne attiis .
yaatin , godaa qaalay taakko hagaadan yaagiiddi yiis;
&quot; laa asa na7awu , israa7eela biittan kolettida katamatun de7iya asati hagaadan yaagoosona; abrahaami barkka de7iya issi asa; ha biittaa laattiis; shin nuuni cora; biittaykka tuma nuuyyo laata gade gididi imettiis yaagoosona .
&quot; hegaa gishshawu , etayyo hagaadan yaaga; ubbaa haariya goday hagaadan yaagees; &quot; intte ha77ikka goora7idi , suuttaa kessirggibeenna ashuwaa meeta; qassi eeqawu goynneeta; shemppuwaa woreeta . hagaa ubbaa oottiiddi , tumu intte biittaa laattuuteetii ?
intte intte bisuwan ammanetteeta; intte tuna oosuwaa ootteeta; intte ubbaykka intte shooruwaa shooruwaa maccaasaa tunisseeta . hegaa ubbaa oottiiddi , tumu intte biittaa laattuuteetii ? &quot; yaagees yaaga .
&quot; etayyo hagaadan yaaga; ubbaa haariya goday hagaadan yaagees; &quot; taani ta de7uwan caaqqays: kolettida katamatun de7iya asati bisuwan hayqqana; katamaappe gaxan de7iya asata taani bazzo do7awu quma oottada immana; deretuuninne gonggolotun de7iya asati boshan hayqqana .
taani he biittaa moorettidanne baysa biitta kessana; eti otorettiyo wolqqay wurana; israa7eela dereti ayba asinne kanttenna baysa soho gidana .
eti oottido tunabaa gaasuwan taani biittaa moorettidanne baysa biitta kessiyo wode , taani godaa gidiyoogaa eti erana &quot; yaagees yaaga .
&quot; laa asa na7awu , asay katamaa dirssaa lanqqiyaaninne bantta keettatu penggiyan eqqidi , issoy issuwaara hagaadan yaagidi , nebaa haasayees; haayite; godaa achchappe yiida qaali aybakko ane siyoos yaagoosona .
eti kase asay yiyoogaadan neekko yoosona; ta asaadan ne sinttan uttoosona; neeni odiyoogaakka siyoosona; shin oottokkona . eti siiqobaa haasayoosona; shin eta wozanay go77a xalaalawu yaaretees .
be7a , neeni etayyo issi siiqo mazamuriyaa lo77o cenggurssan yexxiyaanne diittaa loyttidi diixxiya asa mala . ayssi giikko , eti neeni odiyoogaa siyoosona; shin issuwaakka oottokkona .
&quot; shin neeni yootidoogee tumu polettana; polettiyo wode , hananabaa yootiyaagee eta giddon de7iyoogaa eti erana &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , israa7eela henttanchchatu bollan hagaadan yaagada hananabaa yoota; ubbaa haariya goday hagaadan yaagees; &quot; inttenoo , inttena heemmiya israa7eela henttanchchatoo , intteyyo aayye7ana ! intte dorssata heemmanawu bessennee ?
eta maattaa uyeeta; eta ikisiyaappe dadettida suufiyaa maayeeta; etappe modhdhidaageeta shukkidi meeta; shin dorssata suure heemmekketa .
daafuridaageeta gasttissibeekketa; harggidaageeta pattibeekketa; meqqidaageeta koolibeekketa; wora biidaageeta zaaribeekketa; bayidaageeta koyibeekketa . intte eta wolqqan meqettaa iitidi haarideta .
dorssati ubbay heemmiyaabi xayin laalettidosona; laalettidi bazzo do7atussi quma gididosona .
ta dorssati laalettidosona; eti keratu ubbaa bollinne deretu ubbaa bolli bichchaaridosona . biitta ubbaa gaxaa gakkanaashin laalettidosona; shin eta xomoosiyaabi woykko koyiyaabi baawa &quot; yaagees .
&quot; hegaa gishshawu , inttenoo , henttanchchatoo , godaa qaalaa siyite !
ubbaa haariya goday hagaadan yaagees; &quot; taani ta de7uwan caaqqays: ta dorssata heemmiyaabay xayin , ta dorssati oyqettidi , bazzo do7atussi ubbaassi quma gididosona . ta henttanchchati ta dorssata koyibeenna gishshawunne eti ta dorssata heemmennan aggidi , banttana heemmido gishshawu ,
inttenoo , henttanchchatoo , godaa qaalaa siyite !
taani intteyyo , henttanchchatuyyo morkke; ta dorssata taani intteppe ekkana; taani inttena naa77antto etawu henttanchcha kessikke . hagaappe sinttawu intte intte xallaa heemmiiddi de7ekketa . ta dorssata taani intteppe wotta ekkana; hagaappe sinttan eti intteyyo quma kiyokkona . taani ubbaa haariya goday hagaa odays &quot; yaagees .
&quot; ayssi giikko , ubbaa haariya goday hagaadan yaagees; &quot; taani ta huuphen ta dorssata xomoosananne koyana .
henttanchchay ba dorssatuppe bayin koyiyoogaadan , taanikka ta dorssata koyana; shaaray goozidonne xumay sikkido gallassi eti laalettido soho ubbaappe taani eta shiishshana .
qassi taani kawotettatu giddoppenne hara biittaa ubbaappe kessada shiishshana; shiishshada eta biitti ehaana . ehaada israa7eela deretun , pulttotuuninne asay de7iyo sohotun taani eta heemmana .
taani eta lo77o qooruwan heemmana; qassi israa7eela kerati eti heemettiyo soho gidana . hegan eti lo77o qooroy de7iyo israa7eela keratu bolli heemettananne allaxxana .
taani ta huuphen ta dorssata heemmananne allaxissana . taani ubbaa haariya goday hagaa odays .
taani bayidaageeta koyana; wora biidaageetakka zaarana; meqqidaageeta koolana; harggidaageetakka pattana . shin modhdhidaageetanne minnidaageeta xayssana; ayssi giikko , taani suure pirddiya henttanchcha &quot; yaagees .
&quot; inttenoo , ta wudiyaa dorssatoo , inttebaa gidikko , ubbaa haariya goday hagaadan yaagees; &quot; inttena ubbaakka taani pirddana; kehaa iitaappe , dorssaa deeshshaappe taani shaakkana .
intte lo77o qooruwan heemettiyoogee gidana xayiinee , attida maataa intte tohuwan yererettiyoogee ? qassi intte xillo haattaa uyiyoogee gidana xayiinee , attida haattaa tohuwan bulqqoyiyoogee ?
ta dorssati intte intte tohuwan yererettido maataa maanawunne intte intte tohuwan bulqqoyido haattaa uyanawu bessii ? &quot; yaagees .
&quot; hegaa gishshawu , ubbaa haariya goday hagaadan yaagees; &quot; be7ite , modhdho dorssatuppenne gilqqa dorssatuppe gidduwan taani ta huuphen pirddana .
laafata intte intte miyyiyaaninne intte morggiyan sugiyo gishshawunne gaxi kessana gakkanaashin , intte eta intte kaciyan qayciyo gishshawu ,
taani ta dorssata ashshana . hagaappe sinttawu oonaaninne eta oyqqenna; ta keha dorssatuppenne ta iita dorssatuppe gidduwan taani pirddana .
taani eta bollan issi henttanchchaa , ta ashkkaraa daawita sunttana; i eta heemmananne etawu henttanchcha gidana .
hegaappe sinttan taani goday eta xoossaa gidana; ta ashkkaray daawiti eta giddon halaqa gidana . taani goday hagaa odaas .
&quot; &quot; taani etaara sarotettaa maachchaa maacettana; iita do7atakka taani biittaappe diggana; yaatobare ta dorssati bazzon saro de7ana; wora garssankka hirggi baynnan allaxxana .
taani etanne ta deriyaa yuushuwan de7iya sohota anjjana . etawu koshshiya iraakka wodiyan immana; he iray etawu anjjo gidana .
gaden de7iya mittati ayfana; biittaykka kattaa mokkana . asay ubbay he biittan saro de7ana . taani eta qambbaraa menttada , eta aylleyidaageetu kushiyaappe kessiyo wode , taani godaa gidiyoogaa eti erana .
hegaappe guyyiyan , eti hara kawotettatussi bonqqiyoobaa kiyokkona; biittan de7iya do7atikka eta mookkona . aybinne daganttennan , eti saro de7ana .
taani etawu aradda gadiyaa immana; eti naa77antto koshan wurokkona; woykko qassi hara kawotettatussi cayiyoobaa kiyokkona .
he wode eti taani goday , eta xoossay etaara de7iyoogaanne israa7eela asay ta asaa gidiyoogaa erana . taani ubbaa haariya goday hagaa odays .
inttenoo , israa7eela asatoo , intte ta dorssata; ta qooruwan miya dorssata; taanikka intte xoossaa . taani ubbaa haariya goday hagaa odays &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , eedooma biittan de7iya se7iira deriyaa bolli hananabaa yoota .
hagaadan yaaga; ubbaa haariya goday hagaadan yaagees; &quot; nenoo , se7iira deriyawu , taani neeyyo morkke; taani ta kushiyaa ne bolli yeddada , nena moorettidanne baysa kessana .
taani ne katamata qolana; neenikka baysa gidana . taani godaa gidiyoogaa neeni hegan erana .
&quot; &quot; neeyyo israa7eelaara wurenna morkketettay de7iyo gishshawu , eta metuwaa wode , eta wurssetta qixaatiyaa wode , eta neeni bisuwawu aattada immido gishshawu ,
taani ubbaa haariya goday ta de7uwan caaqqays: taani nena hayquwan qaxxayana; neeni hayquwaappe kessa ekkanawu mulekka danddayakka ! neeni asa woriya asa gidiyo gishshawu , nena woriya asi nena kaallana !
taani se7iira deriyaa moorettida baysa kessana; qassi hegaara yaanne haanne aadhdhiya ubbaakka xayssana .
taani ne dereta ubbaa ahan kunttana; ne kerati , ne wombbatinne ne zanggaarati bisuwan hayqqidaageetu ahan kamettana .
taani nena merinawu baysa oottana; ne katamati ona gidana . taani godaa gidiyoogaa intte he wode erana .
&quot; &quot; taani goday israa7eelanne yihudaa biittatun de7ishin intte , ha naa77u kawotettatanne ha naa77u biittata nuuni oyqqana; eti nubaa gidana giido gishshawu ,
taani ubbaa haariya goday ta de7uwan caaqqays: intte eta morkkidi , eta bolli yiillotido yiilluwaadaaninne qanaatido qanaatiyaadan , taani intteyyo zaarana . taani inttena pirddiyo wode , taani tana gidiyoogaa inttena erissana .
qassi intte , israa7eela dereti baysa attidosona; nuuni mi xayssana mala , nuussi imettidosona giidi , haasayido cashshaa ubbaa taani goday siyidoogaa intte he wode erana .
neeni ta bolli otorettadasanne darissada haasayadasa; taanikka hegaa siyaas &quot; yaagees .
&quot; ubbaa haariya goday hagaadan yaagees; &quot; biittay sa7ay ufayttana mala , taani inttena baysa kessana .
israa7eela asaa laatay baysa gididoogan intte ufayttido gishshawu , se7iira deriyaanne eedooma biittaa ubbaa taani baysa oottana . taani godaa gidiyoogaa intte hegan erana &quot; yaagees yaaga .
&quot; laa asa na7awu , israa7eela deretuyyo hananabaa hagaadan yaagada yoota; inttenoo , israa7eela deretoo , godaa qaalaa siyite !
intte morkketi , &quot; beni xoqqa dereti ubbay nubaa gididosona ! &quot;
yaagido gishshawu , eti inttena mentterettidi baysa oottido gishshawu , intte cora kawotettatun haarettanaadan oottido gishshawunne inttena daro cayettiyaabaanne qilliicettiyaabaa oottido gishshawu ,
godaa qaalaa siyite ! ubbaa haariya goday deretussinne keratussi , zanggaaratussinne wombbatussi , yuushuwan de7iya hara kawotettati oyqqidonne qilliiccido sohotussinne moorettidanne baysa gidida katamatussi hagaadan yaagees .
i tumuppe hagaadan yaagees; &quot; taani ta eexxiya hanqquwan hara kawotettatu bollinne eedooma bolli haasayaas . eti wozanaappe ufayttiiddinne kariiddi , ta biittaa banttawu ekkidosona; hentta gadetakka laattidosona .
hegaa gishshawu , israa7eela biittaabaa hananabaa yoota . kawotettatu cashshaa gishshawu , taani goday hanqquwan mishettada giyoogaa ubbaa deretuyyo keratuyyo , zanggaaratuyyoonne wombbatuyyo yoota .
yuushuwan de7iya kawotettati ubbay cayettanaagaa taani ubbaa haariya goday tumuppe caaqqada yootays .
&quot; &quot; shin inttenoo , israa7eela deretoo , intte daayana; ta asaassi israa7eelassi ayfana . ayssi giikko , eti eesuwan bantta biitti simmana .
taani inttenaara de7ays; taani inttekko simmana; intte biittay goyettananne zerettana .
taani israa7eela asaa qoodaa ha biittan darissana; katamatun asay de7ana; laalettida sohoti simmidi gimbbettana .
taani asaakka mehiyaakka intte bolli darissana; eti yelettananne corattana . beniigaadankka intte bolli asay de7anaadan taani oottana . taani intteyyo kaseegaappe aadhdhiya lo77obaa oottana . taani godaa gidiyoogaa intte hegan erana .
taani ta asay israa7eeli intte bollaara hemettanaadan oottana . naa77antto eta naata xayssekketa . eti inttena laattana; inttekka etayyo laata gidana &quot; yaagees .
&quot; ubbaa haariya goday hagaadan yaagees; &quot; asay inttena , asaa wursseeta; intte kawotettaakka na7i baynnabaa kesseeta yaagees .
hegaa gishshawu , hagaappe sinttanawu intte asaa wurssekketanne intte kawotettaa na7i baynnabaa kessekketa . taani ubbaa haariya goday hagaa odays .
qassi kawotettatu cashshaa hagaappe sinttanawu taani inttena sissikke; intte asaa yeellaakka hagaappe sinttanawu tookkekketa; qassi intte asaassi xube gidekketa . taani ubbaa haariya goday hagaa odays &quot; yaagees yaaga &quot; yaagiiddi yiis .
qassikka godaa qaalay taakko hagaadan yaagiiddi yiis;
&quot; laa asa na7awu , israa7eela asati bantta biittan de7iyo wode , eti bantta ogiyaaninne bantta oosuwan biittaa tunissidosona; ta sinttan eta eeshshay maccaasaa kushe qitaa tunatettaa mala .
eti biittan suuttaa gussido gishshawunne bantta eeqan biittaa tunissido gishshawu , ta hanqquwaa eta bollan gussaas .
taani eta kawotettatu giddon laalaas; etikka biitta ubban laalettidosona . taani eta eta eeshshaadaaninne eta oosuwaadan pirddaas .
eti biido soho ubban asay eta , hageeti godaa asata; shin eti a biittaappe wolqqan kiyidaageeta yaagees; hegan eti ta geeshsha sunttaa tunissidosona .
shin israa7eela asay biido kawotettatu ubbaa giddon tunissido ta geeshsha sunttaabay tana michchees .
&quot; hegaa gishshawu , neeni israa7eela asaayyo hagaadan yaaga; ubbaa haariya goday hagaadan yaagees; &quot; inttenoo , israa7eela asatoo , taani hagaa oottiyoogee , intte biido kawotettatu ubbaa giddon tunissido ta geeshsha sunttaa gishshaassappe attin , intte gishshaassa giddenna .
intte tunissin , kawotettatu giddon tunida ta gita sunttaa geeshshatettaa taani bessana . eti xeellishin , intte baggaara taani ta geeshshatettaa bessiyo wode , taani godaa gidiyoogaa eti erana . taani ubbaa haariya goday hagaa odays .
&quot; &quot; ayssi giikko , taani inttena kawotettatu giddoppe kessana; biitta ubbaappekka shiishshana . shiishshada intte biitti zaarada ehaana .
taani inttena xillo haattan aracana; yaatada inttena intte tunatetta ubbaappenne intte eeqa ubbaappe geeshshana .
&quot; &quot; taani intteyyo ooratta wozanaa immana; ooratta ayyaanaakka intte giddon wottana; qassi shuchcha wozanaa intteppe kessada , asho wozanaa immana .
taani ta ayyaanaa intte giddon wottana; yaatada intte ta wogaa kaallanaadaaninne ta higgiyaa minttidi naaganaadan oottana .
taani intte mayzza aawatussi immido biittan intte de7ana; intte ta asa gidana; taanikka intte xoossaa gidana .
intte tunatetta ubbaappe taani inttena ashshana; kattay intteyyo daranaadan oottana; koshaakka naa77antto intte bolli ehiikke .
koshaa gaasuwan intte kawotettatu giddon kawuyyennaadan , taani intte mittaa ayfiyaanne intte shooqaa kattaa darissana .
he wode intte intte iita ogiyaanne intte lo77o gidenna oosuwaa hassayana; hassayidi intte nagaraanne intte tuna oosuwaa gishshawu , intte inttena shenetana .
taani hagaa ubbaa oottiyoogee intte gishshaassa gidennaagaa erite . inttenoo , israa7eela asatoo , intte intte hanotan yeellatitenne kawuyyite . taani ubbaa haariya goday hagaa odays &quot; yaagees .
&quot; ubbaa haariya goday hagaadan yaagees; &quot; taani inttena intte nagaraa ubbaappe geeshshiyo gallassi , intte katamatun zaarettidi asay de7anaadan oottana; qolettidaageetikka simmidi gimbbettana .
a mataara aadhdhiya asaa sinttan baysa gididi de7iya biittay baysa gidiyoogaa aggidi goyettana .
asay haasayiiddi , hagee kase baysa gidida biittay ha77i edene gannatiyaa mala gidiis; kase qolettida , asi de7ennanne baysa katamatikka ha77i gimbbettidanne asi de7iyo katamata gididosona yaagana .
he wode intte yuushuwan de7iya attida kawotettati taani goday qolettida katamata zaarada keexxidoogaanne qa77ettida biittay simmidi kattaa mokkanaadan oottidoogaa erana . taani goday hagaa yootaas; taani yootidoogaa taanikka oottana &quot; yaagees .
&quot; ubbaa haariya goday hagaadan yaagees; &quot; israa7eela asay qassikka issiton tana maaduwaa oychchanaadan oottana; yaatada eta qoodaa dorssaa wudiyaadan corissana .
yarshshiyo dorssaa wudiyaadan , yerusalaamen baalaa gallassan yarshshuwaassi shiishshido dorssaa wudiyaadan , eta qolettida katamatun asaa wudee kumana . taani godaa gidiyoogaa eti he wode erana &quot; yaagiis yaaga &quot; yaagiiddi yiis .
godaa kushee ta bolli wodhdhiis; i tana godaa ayyaanan kessidi , meqettay kumi uttido wombban wottiis .
i tana eta giddon yaanne haanne kaalettiis; taanikka kinchchillidi melida meqettati kumidaageeta wombbaa giddon be7aas .
i tana , &quot; laa asa na7awu , ha meqettati simmidi , paxa shemppoora de7anawu danddayiyoonaa ? &quot; yaagiis . yaagin taani , &quot; ubbaa haariya godawu , hagaa neeni eraasa &quot; yaagaas .
yaagin i tana hagaadan yaagiis; &quot; ha meqettatuyyo hagaadan yaagada hananabaa yoota; inttenoo , mela meqettatoo ,
godaa qaalaa siyite ! ubbaa haariya goday hagaadan yaagees; &quot; taani shemppuwaa intte giddo gelissana; yaatobare intte paxa de7ana .
taani intte bolli xaphota wottada , ashoykka intte bolli simmanaadan oottada , inttena gogaa mayzzana . intte paxa shemppoora de7ana mala , taani intte giddo shemppuwaa gelissana . he wode intte taani godaa gidiyoogaa erana &quot; yaagees yaaga &quot; yaagiis .
yaagin i tana azazidoogaadan hananabaa yootaas; taani hananabaa yootishin , giirettaynne cenggurssay siyettiis; qassi meqettati shiiqidi , ba sohuwan sohuwan ohettidosona .
taani xeelliyo wode , eta bollan xaphoti de7oosona; ashoykka eta bollan simmiis; gogaakka maayidosona; shin shemppoy etan de7enna .
yaatin , i tana hagaadan yaagiis; &quot; laa asa na7awu , carkkuwaassi hananabaa hagaadan yaagada yoota; ubbaa haariya goday hagaadan yaagees; &quot; nenoo , carkkuwawu , oyddu zooziyaarakka haa ya; yaada eti shemppoora de7anaadan , ha hayqqidaageetu giddo zaarada punna &quot; yaagees yaaga &quot; yaagiis .
yaagin i tana azazidoogaadankka , taani hananabaa yootaas; yootin shemppoy eta giddo geliis; gelin paxidi , keehi daro olanchchata gididi eqqidosona .
hegaappe guyyiyan , i tawu hagaadan yaagiis; &quot; laa asa na7awu , ha meqettati kumetta israa7eela asaa leemiso; israa7eela asaykka , nu meqettati melidosona; nu sintta ufayssaykka kichchiis; nuuni muleera xayida yaagoosona .
hegaa gishshawu , etassi hagaadan yaagada hananabaa yoota; ubbaa haariya goday hagaadan yaagees; &quot; inttenoo , ta asatoo , taani intte duufuwaa dooyana; dooyada inttena hegaappe kessana; taani inttena zaarada , israa7eela biitti ehaana .
ta asatoo , taani intte duufuwaa dooyiyo wodenne inttena kessiyo wode , taani godaa gidiyoogaa intte erana .
taani ta ayyaanaa intte giddon wottana; wottobare intte paxa de7ana . qassi taani inttena intte biittan wottana . he wode taani goday yootidoogaanne yootada oottidoogaa intte erana . taani goday hagaa odays &quot; yaagees yaaga &quot; yaagiis .
zaaridikka godaa qaalay taakko hagaadan yaagiiddi yiis;
&quot; laa asa na7awu , issi mittaa gatimaa ekkada , a bolli , hagee yihudaagaanne aara de7iya israa7eela asaagaa yaagiyaagaa xaafa . qassi hara gatimaa ekkada , a bolli , hagee efireemaagaa; ikka qassi yooseefaagaanne aara de7iya israa7eela asaagaa yaagiyaagaa xaafa .
hegaappe guyyiyan , eti ne kushiyan issi gatima gidanaadan , eta naa77aa issippe gatta .
&quot; ne biittaa asay nena , hagee neeni oottiyoogee aybee ? nuuyyo birshshettaa oda yaagidi oychchiyo wode ,
etayyo hagaadan yaaga; ubbaa haariya goday hagaadan yaagees; &quot; taani efireema kushiyan de7iya yooseefa gatimaanne aara de7iya israa7eela zareta ekkanawu hanays; ekkada eta naa77aa issi gatima oottanawu , yihudaa gatimaara gattana . yaatobare eti naa77ay ta kushiyan issuwaa gidana &quot; yaagees yaaga .
&quot; he neeni eta bolli xaafido naa77u gatimata eta sinttan oyqqada ,
eta hagaadan yaaga; ubbaa haariya goday hagaadan yaagees; &quot; taani israa7eela asaa eti biido kawotettatu giddoppe kessana; taani eta ubbasaappe shiishshada , eta biitti zaarada ehaana .
israa7eela deretu bolli , eta biittan taani eta issi kawotetta oottana; eta ubbaa bolli issi kawoy kawotana . qassi eti naa77antto naa77u biitta kiyokkona; woykko naa77u kawotetta gididi shaahettokkona .
hegaappe guyyiyan , eti bantta eeqatuuninne bantta sheneyiyaabatun , woykko bantta naaquwan banttana tunissokkona . waanidi giikko , taani eta eti guyye simmido nagaraa ubbaappe ashshana; qassi taani eta geeshshana . eti ta asaa gidana; taanikka eta xoossaa gidana .
&quot; &quot; ta ashkkaray daawiti etayyo kawo gidana; etawu ubbawu issi henttanchchaa xalaalay de7ana . eti ta higgiyaa kaallana; ta wogaakka minttidi naagana .
taani ta ashkkaraa yaaqoobassi immidonne intte mayzza aawati de7ido biittan eti de7ana . he biittan eti , eta naatinne eta naatu naati merinawu de7ana; ta ashkkaray daawiti eta bollan merinawu halaqa gidana .
taani etaara sarotettaa maachchaa maacettana; he maachchaykka etaara merinaa maachcha gidana . taani eta minttada essana; eta qoodaakka corissana; ta beeta maqidasiyaakka merinawu eta giddon wottana .
yaatada taani hegan etaara de7ana . taani eta xoossaa gidana; etikka ta asa gidana .
ta beeta maqidasee eta giddon merinawu de7iyo wode , israa7eelata geeshshiyaagee tana , godaa gidiyoogaa kawotettati erana &quot; yaagees yaaga &quot; yaagiiddi yiis .
godaa qaalay taakko hagaadan yaagiiddi yiis;
&quot; laa asa na7awu , maagooga biittan de7iya googakko , meshekanne tubaala asaayyo waanna halaqaakko simmada , a bolli hananabaa yoota .
hagaadan yaaga; ubbaa haariya goday hagaadan yaagees; &quot; laa googaa , meshekanne tubaala asaayyo waanna halaqawu , taani neeyyo morkke .
taani nena guyye zaarana; ne manggaagan hookkuwaa gelissada , nena ne kumetta olanchchatuura , ne paratuura , kumetta ola miishshaa maayida ne paraasatuuranne bantta bisuwaa leelleesiya , gitanne guutta gonddalliyaa oyqqida guyte asaara nena goochchada kessana .
parsseppe , toophphiyaappenne liibiyaappe yiida asay gonddalliyaa oyqqidi , huuphiyan birata qophiyaa wottidi , etaara gidana .
qassi goomerinne a olanchchati ubbay , huuphessa gaxan de7iya beeti-togarmminne a olanchchati guytee , he cora asati nenaara gidana .
&quot; &quot; neeninne neekko shiiqida asay ubbay giigite; inttena makkite . yaatada neeni eta azaziyaagaa gida .
daro wodiyaappe guyyiyan , neeni koyettana; sinttappe yaana layttatun neeni daro wodiyaa baysa gididi de7ida biittaa , olaappe shemppida biittaa , an de7iya asay daro kawotettatuppe israa7eela deretukko shiiqido biittaa woraajjana . eti daro kawotettatuppe shiiqidaageetanne ubbaykka ha77i saruwan de7iyaageeta .
neeni , ne olanchchatinne nenaara de7iya daro kawotettati gotiyaadan denddana; intte shaaraadan , biittaa kammana &quot; yaagees .
&quot; ubbaa haariya goday hagaadan yaagees; &quot; he wode qofay ne wozana giddo yin , neeni iitabaa halchchana .
neeni hagaadan yaagana; taani he direttibeenna qeeri katamati de7iyo biittaa woraajjana; he woppu giidi , hirggi baynnan de7iya asata , etawu ubbawukka dirssi , penggee woykko hiraqoy baynnaageeta taani olana .
taani eta omooddananne bonqqana; kase baysa gidida biittaa simmidi uttida , kawotettatu giddoppe shiiqida , miizzaanne miishshaa haarida , biittaayyo gul77an uttida asaa bollan ta kushiyaa denttana yaagana .
yaagin saaba asay , dadaana asaynne tarsseesa katamatu zal77anchchati ubbay hagaadan yaagana; neeni bonqqanawu yaadii ? neeni ne olanchchata omooduwaa toossanawu , biraanne worqqaa efiissanawu , miizzaanne miishshaa ekkanawunne keehi daro omooduwaa oyqqanawu shiishshadii ? yaagana &quot; yaagees yaaga .
&quot; hegaa gishshawu , asa na7awu , googa bolli hananabaa yoota . hagaadan yaaga; ubbaa haariya goday hagaadan yaagees; &quot; he wode , ta asay israa7eeli hirggi baynnan de7iyo wode , neeni denddana .
denddada , neeni de7iyo huuphessa gaxa biittaappe yaana . neeninne nenaara de7iya cora kawotettati paraa toggidi , mino olanchcha gididi , guytee yaana .
biittaa kammiya shaaraadan , neeni ta asaa israa7eela bolli woraajjana . laa googaa , sinttappe yaana wode , taani nena ta biittaa bolli woraajissana . hegaa taani oottiyoogee kawotettati tana eranaassanne taani ne baggaara oottiyooban ta geeshshatettay eta sinttan beettanaassa &quot; yaagees .
&quot; ubbaa haariya goday hagaadan yaagees; &quot; taani ta ashkkaratu baggaara , israa7eelan hananabaa yootiyaageetu baggaara kase aadhdhida wode yootidoy nena . eti he wode daro layttaa taani nena eta bolli ehaanaagaa yootidosona &quot; yaagees .
&quot; ubbaa haariya goday hagaadan yaagees; &quot; googi israa7eela bolli woraajjiyo wode , ta hanqqoy suullana .
he wode israa7eela biittan wolqqaama biittaa qaattay hanana; hegaa taani ta mishuwaaninne ta eexxiya hanqquwan awaajjays .
abbaa molee , saluwaa kafoy , deriyan de7iya meheenne do7ay , sa7aa bollan woxxi qaaxxiya mereta ubbaynne sa7an de7iya asay ubbay ta sinttan kokkorana . dereti kunddana; aafotikka woddana; qassi dirssaa gimbbee ubbaykka qolettana .
taani ta deretu ubban googa bolli bisoy denddanaadan oottana; olanchchati bantta bisuwaa bantta bolli zaaridi , issoy issuwaa siifana . taani ubbaa haariya goday hagaa odays .
taani boshaaninne hayquwan a qaxxayana; qassi wolqqaama iraa , shachchaa , eexxiya tamaanne dinniyaa taani a bolli , a olanchchatu bollinne aara de7iya cora kawotettatu bolli bukissana .
hegaadan oottada , taani ta gitatettaanne ta geeshshatettaa bessana . qassi daro kawotettata taani tanatettaa erissana . taani godaa gidiyoogaa eti hegan erana &quot; yaagees yaaga .
&quot; ubbaa haariya goday hagaadan yaagees; laa asa na7awu , googa bolli hananabaa yoota . hagaadan yaaga; &quot; meshekanne tubaala asaayyo waanna halaqawu googaa , taani neeyyo morkke .
taani nena guyye zaarana; huuphessa gaxa biittaappe goochcha kessada , israa7eela deretu bollan taani nena ehaana .
hegaappe guyyiyan , taani ne haddirssa kushiyaappe wonddafiyaa , ne ushachcha kushiyaappe zubbiyaa shocada olissana .
neeni , ne olanchchatinne nenaara de7iya kawotettati ubbay israa7eela deriyaa bollan kunddi attana . taani intte ashuwaa miya kafotussinne bazzo do7atussi quma oottada immana .
taani ubbaa haariya goday yootido gishshawu , intte milxxi giida dembban kunddi attana .
maagooga biittaaninne abbaa doonan , hirggi baynnan uttida asaa bollan taani eexxiya tamaa yeddana . taani godaa gidiyoogaa eti hegan erana .
taani ta geeshsha sunttay ta asaa israa7eela giddon erettanaadan oottana . hagaappe sinttanawu ta geeshsha sunttay cayettenna . hegaappe guyyiyan , kawotettati taani godaa , israa7eela geeshshaa gidiyoogaa erana &quot; yaaga yaagees .
&quot; ubbaa haariya goday hagaadan yaagees; &quot; he gallassay yaana; attenna &quot; yaagada taani yootido gallassay hagaa .
he wode israa7eela katamatun de7iya asay kiyidi , ola miishshata ubbaa taman eettana; hegeetikka gitanne guutta gonddalleta , wonddafetanne zubbeta , tooratanne dullata . laappun laytta kumettaa eti hegeeta eettiyo mittaa kessidi go7ettana .
eti mittaa mixanawu woykko woraappe eettiyo mittaa qanxxanawu koshshenna . ayssi giikko , eti shiishshido ola miishshata eettiyo mitta oottidi go7ettana . banttana bonqqidaageeta eti bonqqana; banttabaa ekkidaageetuppe eti ekkana . taani ubbaa haariya goday hagaa odays .
&quot; he gallassi googi moogettiyo sohuwaa taani ayyo israa7eela biittan immana . he sohoy abbaappe arshsho baggaara de7iya ogiyaasatu wombbaa giyo wombbaa giddoona gidana . googinne a olanchchati ubbay hegan moogettiyo gishshawu , eta duufoy hegaara hemettiya asawu ogiyaa gorddana . he sohoykka qassi , &quot; googa olanchchatu wombbaa &quot; yaagetettidi xeegettana .
hegaappe guyyiyan , israa7eela asay biittaa geeshshanawu , laappun agina kumettaa he ahaa moogiiddi gam77ana .
he biittan de7iya asay ubbay ahaa moogiyoogan maadettana; hegaa gishshawu , taani xooniyo gallassi etawu bonchcho gidana . taani ubbaa haariya goday hagaa odays .
laappun aginaappe guyyiyan , attida ahay de7ikko , biittay geeyanaadan , yuuyi yuuyidi attida ahaa mooganawu , asay doorettana .
eti biittan yuuyishin , asaa meqettay beettikko , he meqettaa miyyiyan malaataa wottana . wottin moogiyaageeti yiidi , googa olanchchatu wombban moogana .
hegaadan oottin biittay simmidi geeyana . hegaa heeran , &quot; googa olanchchatu katamaa &quot; geetetti xeegettiya katamay de7ana yaagees .
&quot; ubbaa haariya goday hagaadan yaagees; laa asa na7awu , kafo zare ubbaanne sa7aa do7ata ubbaa hagaadan yaagada xeesa; &quot; taani intteyyo israa7eela deretu huuphiyan giigissido gita yarshshuwaassi ubbasaappe shiiqidi , issippe haayite . hagan intte ashuwaa maana; suuttaakka uyana .
intte mino asatu ashuwaa maana; biittaa halaqatu suuttaakka uyana . eti intteyyo dorssa galssa , anqqara dorssa , tumaleessa deeshshanne ordde boora mala gidana . eti ubbaykka xiihettida baasaane mehetu mala .
taani intteyyo giigissiyo yarshshuwaappe kallana gakkanawu , modhdhuwaa intte maana; qassi mattottana gakkanawu , suuttaa intte uyana .
taani intteyyo aattiyo maaddaappe parata , paraasata , mino asatanne dumma dumma qommo wotaaddarata intte ganjjee kallana gakkanaashin intte maana &quot; yaagada xeesa . taani ubbaa haariya goday hagaa odays .
&quot; taani kawotettatu giddon ta bonchchuwaa qonccissana . qassi taani qaxxayiyo qixaatiyaanne taani eta bollan denttido ta kushiyaa kawotettati ubbay be7ana .
he gallassaappe doommidi , israa7eela asay taani godaa eta xoossaa gidiyoogaa erana .
qassi israa7eela asay omooduwan biidoogee bantta nagaraa gaasuwaana gidiyoogaa hara kawotettati erana . eti taayyo ammanettennan ixxido gishshawu , taani ta som77uwaa etappe genttada , eta eta morkketussi aattada immaas; immin eti ubbaykka olan hayqqi wuridosona .
eta tunatettaanne eta iitatettaa keenaa etawu bessiya qixaatiyaa qaxxayaas; ta som77uwaakka etappe genttaas yaagees .
&quot; ubbaa haariya goday hagaadan yaagees; ha77i taani yaaqooba zareta omooduwaappe zaarada ehaana; qassi israa7eela asaa ubbaayyo qarettana . taani ta geeshsha sunttay cayettennaadan oottana .
eti eta yashshiyaabi issoynne baynnasan , bantta biittan saro deettaa doommiyo wode , kase bantta yeellaanne taayyo eti ammanettennan ixxidoogaa dogana .
taani eta kawotettatu ubbaa giddoppe zaarada ehaana; qassi eta morkketu biittaappekka eta shiishshana . hegaadan oottada , taani geeshsha gidiyoogaa kawotettata ubbaa bessana .
taani eta kawotettatu giddo omooduwawu yeddido gishshawunne eta shiishshada , eta biitti zaarido gishshawu , taani godaa eta xoossaa gidiyoogaa eti erana . taani etappe issuwaanne kawotettatu giddon aggikke .
taani ta ayyaanaa israa7eela asaa bolli gussana; naa77antto ta som77uwaa etappe mulekka genttikke . taani ubbaa haariya goday hagaa odays yaagees &quot; yaagiiddi yiis .
nuuni omoodettido laatamanne ichchashantta layttan , yerusalaamee xoonettido tammanne oyddantto layttan , ooratta layttay gelido tammantta gallassan , godaa kushee ta bolli de7ees .
xoossaa ajjuutan i tana israa7eela biittaa efiidi , issi xoqqa deriyaa huuphiyan essiis . he deriyaappe tohossa baggaara katama milatiya keettati de7oosona .
i tana yaa ekkidi efiis; efin taani nahaasiyaa birataadan phooliya issi bitaniyaa be7aas . he bitanee liinuwaappe oosettida meetiriyaanne likkiyo gatimaa oyqqidi , dirssaa penggen eqqiis .
i tana hagaadan yaagiis; &quot; laa asa na7awu , nena taani ha sohuwaa ehiidoogee taani nena bessiyoobaa ubbaa neeni mintta akeekanaassa . hegaa gishshawu , ne ayfiyan xeella; ne hayttan siya; ne wozanan wotta . neeni be7iyoobaa ubbaa israa7eela asawu yoota &quot; yaagiis .
taani beeta maqidasiyaa muleera yuuyi aadhdhida dirssaa gimbbiyaa be7aas . he bitaniyaa kushiyan likkiyo usuppun adussa wara gatimay de7ees . issi adussa waray issi waraa bolli oyddu biradhdheta gujjidoogaa . i gimbbiyaa likkiis; likkin gimbbiyaayyo geesay 6 wara; gomppaykka 6 wara gidiis .
hegaappe guyyiyan , arshsho baggaara de7iya dirssaa penggiyaakko biis . xekkata pude kiyidi , penggiyaa goccillaa likkiis; likkin 6 wara gidiis .
hegaappe kanttin , loossoynne ushachchaaranne haddirssaara penggiyaa naagiyaageeti eqqiyo heezzu heezzu kifileti de7oosona; issi issi kifilee 6 wara adussanne 6 wara aaho . eta giddon de7iya godati 5 wara ordde . penggiyaa naagiyaageetu kifiletuppe ya baggaara , beeta maqidasiyaa xeelliya baranddaa goccillay 6 wara .
hegaappe guyyiyan , he bitanee geliyoosaa baranddaa likkiis; likkin 8 wara gidiis .
hegee beeta maqidasiyaa xeelliya penggiyaa wurssettan de7ees . he baranddaa tuuqetu orddetettay naa77u naa77u wara .
arshsho bagga penggiyan so baggaara , geliyo loossuwaa penggiyaa naagiyaageetu kifileti , ha baggaara heezzay ya baggaara heezzay de7oosona . eta gomppay ubbaageekka lagge; eta shaakkiya dirssaa gimbbiyaa orddetettaykka lagge .
hegaappe guyyiyan , he bitanee dirssaa penggiyaa kanttiyo sohuwaa gomppaa likkiis; likkin muleera 13 wara gidiis . penggetuppe gidduwan de7iya loossoy 10 wara .
issi issi penggiyaa naagiyaageetu kifiliyaa sinttan geesay issi wara , gomppaykka issi wara gidido goday de7ees; naagiyaageetu kifileti naa77u baggaarakka usuppun usuppun wara .
hafinttan de7iya naagiyaageetu kifiletu guyye gaxaappe hefinttan de7iya naagiyaageetu kifiletu guyye gaxaa gakkanaashin de7iya sohuwaa likkiis; likkin 25 wara gidiis .
he bitanee giddo dabaabaa xeelliya wurssetta kifiliyaa likkiis; likkin 20 wara gidiis .
penggiyaa geliyoosaappe biidi , hini wurssettan de7iya a baranddaa gakkanaashin de7iya zananay 50 wara .
kifiletu ubban kare baggi xeelliya guutta guutta maskkooteti de7oosona; qassi kifiletuppe gidduwan de7iya godaayyookka maskkooteti de7oosona . yaanne haanne shaakkiya godatu bollan zambbaa misilee meretti uttiis .
hegaappe guyyiyan , he bitanee tana kare dabaabaakko efiis . hegan taani dabaabaa yuushuwan de7iya shuchchaa hiixxido baasuwaanne he baasuwan keexettida hasttamu kifileta be7aas .
shuchchay hiixettido baasoy dabaabaa yuushuwaa ubbaa gakkiis; hegee kare dabaabay giddo dabaabaappe ziqqees .
giddo dabaabaakko gattiya , xoqqan oosettida , dirssaa penggee de7ees . he bitanee naa77u penggetuppe gidduwan de7iya sohuwaa likkiis; likkin gomppay 100 wara gidiis .
hegaappe guyyiyan , he bitanee tana huuphessa baggi efiis . huuphessa baggi xeelliya dirssaa penggiyaa zananaanne gomppaa i likkiis . he dirssaa penggee kare dabaabaakko gattiyaagaa .
loossuwaappe ushachchanne haddirssa baggaara de7iya heezzu heezzu naagiyaageetu kifileti , etappe gidduwan de7iya godatinne a barandday koyro arshsho penggiyaa baggan likkidoogeetuura bixe lagge gididosona . dirssaa penggiyaa zananay muleera 50 wara; gomppaykka 25 wara .
barandday , maskkootetinne merettida zambbaa misilee kase arshsho penggiyaa baggan be7idoogeetuura issi mala . yaa gattiya laappun xekkati de7oosona . barandday dabaabaa sinttan wurssetta baggaara de7ees .
arshsho baggaadan , ha huuphessa baggankka giddo dabaabaayyookka hara penggee de7ees . he bitanee ha naa77u dirssaa penggetuppe gidduwan de7iya sohuwaa likkiis; likkin 100 wara gidiis .
hegaappe simmidi , he bitanee tana tohossa bagga dirssaa pengge kaalettiis; kaalettin baada , hegan hara dirssaa penggiyaa be7aas . i a likkiyo wode , ikka haratu keena gidiis .
likke haratuugaadan , ha dirssaa penggiyaa matan de7iya kifiletuyyo ubbawu maskkooteti de7oosona . dirssaa penggiyaa zananay 50 wara; gomppaykka 25 wara .
yaa gattiya laappun xekkati de7oosona . barandday dabaabaa sinttan wurssetta baggaara de7ees . penggiyaa bolli ya baggaaranne ha baggaara zambbaa misilee meretti uttiis .
giddo dabaabaayyookka hara penggee de7ees . he bitanee ha naa77u dirssaa penggetuppe gidduwan de7iya sohuwaa likkiis; likkin 100 wara gidiis .
he bitanee tana tohossa dirssaa penggiyaa baggaara hini giddo dabaabaakko efiis . i dirssaa penggiyaa likkin , hara penggetuugaara likke gidiis .
hegawu naagiyaageetu kifileti , godatinne baranddati ubbay hara dirssaa penggetuugaara issi mala . he dirssaa penggiyaa yuushuwan de7iya kifiletu ubbawu maskkooteti de7oosona . ha penggiyaa zananay 50 wara; gomppaykka 25 wara .
a yuushuwan baranddati de7oosona; eta zananay 25 wara; gomppaykka 5 wara .
he baranddati kare bagga dabaabaa xeelloosona . penggiyaa bolli ya baggaaranne ha baggaara zambbaa misilee meretti uttiis . yaa gattiya hosppun xekkati de7oosona .
he bitanee tana arshsho bagga dirssaa penggiyaara hini giddo dabaabaakko efiis . i he dirssa penggiyaa likkin , hara penggetuura likke gidiis .
naagiyaageetu kifileti , godatinne barandday ubbay hara dirssaa penggetuugaara issi mala . he dirssaa penggiyaa yuushuwan de7iya kifiletu ubbawu maskkooteti de7oosona . he penggiyaa zananay 50 wara; gomppaykka 25 wara .
barandday kare bagga dabaabaa xeellees . penggiyaa bolli ya baggaaranne ha baggaara zambbaa misilee meretti uttiis . yaa gattiya hosppun xekkati de7oosona .
he bitanee tana huuphessa bagga dirssaa penggiyaakko efiis . i he dirssaa penggiyaa likkin , ikka hara penggetuura likke gidiis .
naagiyaageetu kifileti , godatinne barandday ubbay hara dirssaa penggetuugaara issi mala . he dirssaa penggiyaa yuushuwan maskkooteti de7oosona . he penggiyaa zananay 50 wara; gomppaykka 25 wara .
barandday kare bagga dabaabaa xeellees . penggiyaa bolli ya baggaaranne ha baggaara zambbaa misilee meretti uttiis . yaa gattiya hosppun xekkati de7oosona .
kare dabaabawu huuphessa baggaara , giddo dirssaa penggiyaa baranddaara ohettida , hara kifileekka de7ees . xuuggiyo yarshshuwawu ehiyo mehiyaa ashoy meecettiyoy he kifiliyaana .
he baranddan ha baggaara naa77u xaraphpheezati , ya baggaarakka naa77u xaraphpheezati de7oosona; xuuggiyo yarshshuwaassi , nagaraa yarshshuwaassinne naaquwaa yarshshuwaassi shukkiyo mehe ubbay shukettiyoy he xaraphpheezatu bollaana .
baranddaappe kare baggaara huuphessa dirssaa penggiyaa matan naa77u xaraphpheezati ha baggaara , naa77u xaraphpheezati ya baggaara de7oosona .
hegaa gishshawu , yarshshuwawu shiiqida mehee shukettiyo muleera hosppun xaraphpheezati de7oosona; etappe oyddati baranddan de7oosona; oyddati qassi kare dabaaban de7oosona .
qassi xuuggiyo yarshshuwaa wottanawu giigissido , shuchchaappe masettidi oosettida oyddu xaraphpheezati de7oosona . etawu geesay issi wara; zananay issi waranne takkaaro; qassi gomppaykka issi waranne takkaaro . xuuggiyo yarshshuwaanne hara yarshshota ubbaa shukkiyo miishshati he xaraphpheezatu bollan uttoosona .
issi takkaaro aduqqiya kaqqiyo hookkoti godaa bolli yuuyi aadhdhidi xishetti uttidosona . yarshshuwaassi shiishshiyo ashoy ubbay he xaraphpheezatu bolli wodhdhees .
hegaappe guyyiyan , he bitanee tana giddo dabaabaa gelissiis . hegan penggeti giddo dabaabaakko dooyettiyo naa77u kifileti de7oosona . etappe issi kifilee huuphessa dirssaa penggiyaa mataara tohossa baggi xeellees; naa77anttoy qassi tohossa dirssaa penggiyaa mataara huuphessa baggi xeellees .
he bitanee tana hagaadan yaagiis; &quot; tohossa baggi xeelliya kifilee beeta maqidasiyan oottiya qeesetubaa .
huuphessa baggi xeelliya kifilee qassi yarshshiyoosan oottiya qeesetubaa . qeeseti ubbay xaadooqa yaraappe yelettida leewata; godaakko shiiqidi , assi oottanawu bessoosona geetettiday eta xalaala &quot; yaagiis .
he bitanee dabaabaa likkiis; likkin zananay 100 wara , gomppaykka 100 wara gidiis . dabaaban beeta maqidasiyaappe sintta baggaara issi yarshshiyoosay de7ees .
hegaappe guyyiyan , i tana beeta maqidasiyaa baranddaa efiis . baranddaa geliyo goccillaa likkiis; likkin geesay 5 wara; gomppaykka 14 wara . haddirssaaranne ushachchaara de7iya godatu orddetettay heezzu heezzu wara gidiis .
baranddaa zananay 20 wara; gomppaykka 10 wara . yaa gattiya 10 xekkati de7oosona . geliyoosan ushachchaaranne haddirssaara eqqida naa77u tuuqeti de7oosona .
hegaappe simmidi , he bitanee tana beeta maqidasiyan de7iya geeshsha sohuwaa gelissiis . he geeshsha sohuwaa godaa orddetettaa likkiis; likkin 6 wara gidiis .
penggiyaa gomppay qassi 10 wara gidiis . haddirssaaranne ushachchaara de7iya godatu gomppay ichchashu ichchashu wara . qassi i geeshsha sohuwaa likkiis; likkin zananay 40 wara , gomppaykka 20 wara gidiis .
hegaappe guyyiyan , qol77o geliis . he geliyo penggiyaa godaa orddetettaa likkiis; likkin 2 wara gidiis . penggiyaa gomppay 6 wara gidiis; haddirssaaranne ushachchaara de7iya godatu gomppay laappun laappun wara .
qassi i qol77uwaa likkiis; likkin zananay 20 wara , gomppaykka 20 wara gidiis . hegaappe guyyiyan i tana , &quot; hagee ubbaappe aadhdhiya geeshsha sohuwaa &quot; yaagiis .
he bitanee beeta maqidasiyaa godaa likkiis; likkin orddetettay
wara gidiis . he godaara oyqettidi , beeta maqidasiyaa yuushuwan keexettida oyddu oyddu wara aakkiya daro kifileti de7oosona .
he kifileti issoy issuwaa bolli keexettida heezzu pooqe gidishin , issi issi pooqiyawu hasttamu kifileti de7oosona . zamadaa yeggiyo mittay geeshsha sohuwaa giddo gelenna mala , koyro godaara oysettidi , hara shuchchaa wottidosona .
he shuchchay garssa wurssetta pooqiyan orddido gishshawunne pude shiiqiiddi lee7iyo gishshawu , kifiletikka pude shiiqiyo wode , aakki aakkidi boosona . koyro wuygiyaappe giddo pooqiyaara kanttidi , killi wurssetta pooqiyaa gakkanaashin efiya xekkati de7oosona .
taani beeta maqidasiyaa yuushuwan xoqqu giida baasoy de7iyaagaa be7aas . a yuushuwan de7iya kifileti he baasuwaa bollan keexettidosona; he baasoy giddo dabaabaappe 6 wara xoqqees .
he kifiletu godaa orddetettay 5 wara . kifileta geliyo naa77u penggeti , issoy huuphessa baggaara , issoy qassi tohossa baggaara de7oosona;
qassi he kifiletu yuushuwan de7iya baasuwaa aahotettay 5 wara .
beeta maqidasiyaa baasuwaappenne giddo dabaaban de7iya kifiletuppe gidduwan de7iya mela sohoy 20 wara .
beeta maqidasiyaappe arggo baggaara de7iya mela sohuwaappe hefintta baggaara issi keettay de7ees . he keettaayyo zananay 90 wara; gomppaykka 70 wara . he keettaa goday 5 wara ordde .
he bitanee beeta maqidasiyawu kare baggaa likkiis; likkin zananay 100 wara . beeta maqidasiyaa zokkossaappe biidi , hini arggo bagga keettaa zokkossaa gakkanaashin de7iya sohuwaa likkin , 100 wara gidiis .
arshsho baggaara de7iya beeta maqidasiyaa gomppay naa77u mela sohota gujjidi likkin , 100 wara aakkees .
naa77u baggaarakka de7iya kanttiyo sohota gujjidi , arggo baggaara de7iya keettaa zananaa likkiis; likkin 100 wara gidiis . beeta maqidasiyaa geeshsha sohoy , a qol77oynne a barandday
wuygiyaappe biidi , maskkooteta gakkanaashin , mittan licetti uttiis; maskkootetikka mittan licetti uttidosona .
beeta maqidasiyaayyo so bagga kifiletu goday penggetuppe bollawu aadhdhana gakkanaashin , zambbatunne kiruubetu misiletun alleeqetti uttiis; kifiliyan yuuyi aadhdhanaashinkka zambbaa misileenne kiruubiyaa misilee walahan meretti uttiis . kiruubetussi ubbaassi naa77u naa77u som77oy de7ees .
issi baggaara asa som77o milatiyaagee zambbaa misiliyaakko xeellees; qassi hara baggaara gaammo som77o milatiyaagee zambbaa misiliyaakko xeellees .
wuygiyaappe denddidi biidi , penggetuppe bolla baggan de7iyo sohuwaa gakkanaashin , godaa yuusho ubbay hegaadan alleeqettiis .
beeta maqidasiyaa pengge qosilettati ubbay oyddu zooze gididi masettidaageeta; eti ubbaykka issi likke . ubbaappe aadhdhida geeshsha sohuwaa geliyoosaa sinttan
mittaappe merettida yarshshiyoosaa milatiyaabi beettees . ikka oyddu zooze gididi , gomppaykka zananaykka lagge; eti naa77aykka naa77u naa77u wara; ayyo geesay qassi heezzu wara . zoozetu tuussati , gedetinne miyyiyaara de7iya sanqqati ubbaykka mittaappe oosettidaageeta . he bitanee tana , &quot; hagee godaa sinttan de7iya xaraphpheezaa &quot; yaagiis .
geeshsha sohuwaayyo issi penggee de7ees; qassi ubbaappe aadhdhida geeshsha sohuwaayyo issi penggee de7ees .
issi issi penggiyaayyo gidduwan dakkotidi dooyettiya naa77u sanqqati de7oosona .
geeshsha sohuwaa godatu bolli merettidoogaadan , penggetu sanqqatu bollikka kiruubetunne zambbatu misilee meretti uttiis . baranddaappe bolla baggaara sinttawu zooxida kaaray mittaappe oosettidaagaa .
he baranddaa godatu miyyiyan maskkooteti de7oosona . godatikka zambbaa misiliyan alleeqettidosona .
hegaappe guyyiyan , he bitanee tana huuphessa bagga penggiyaara kare dabaabaa kaalettiis; kaalettidi beeta maqidasiyaa giddo dabaabaa gimbbiyaara oyqettida keettaakko , tana ehiis .
ha keettay 100 wara adussanne 50 wara aaho .
ha keettaayyo issi issi maskkooteti beeta maqidasiyaa xeelloosona; harati qassi kare dabaabaa xeelloosona . he keettaa kifileti heezzu pooqe keexettidosona .
he kifiletu penggeti huuphessi xeelloosona . etappe sintta baggaara 10 wara aahonne 100 wara adussa gidida , hemettiyo ogee de7ees .
he keettaayyo bolla heezzantto pooqee naa77anttuwaappe xuummees; naa77anttoy qassi koyruwaappe xuummees . gaasotaykka eti issoy issuwaappe guyye shiiqi shiiqidi gimbbettido gishshaassa .
qassi eti heezzu pooqe gidiyo gishshaassanne kare dabaaban de7iya hara keettatudan , etayyo tuussay baynna gishshaassa .
he kifiletuppe sintta baggaara , kare dabaabaa giddon 50 wara aduqqiya dirssaa gimbbeenne
hara issi keettaa goday 50 wara aduqqiyaagee de7ees .
ha hara keettaa penggee arshsho baggaara de7ees .
hegaadankka , beeta maqidasiyaappe tohossa baggaara kare dabaaban hara keettay de7ees .
he keettaa kifiletu sinttan asay hemettiyo ogee de7ees . he keettay huuphessa baggan de7iya keettaara issi mala; adussatettay , aahotettay , kifiletinne penggeti ubbay issi mala .
ha keettaa sinttankka hara keettaynne dirssaa gimbbee de7ees . he keettaa penggeekka arshsho baggaara de7ees .
hegaappe guyyiyan , he bitanee tana hagaadan yaagiis; &quot; hageeti kifileti , huuphessaaranne tohossaara beeta maqidasiyaa kare dabaabaakko xeelliyaageeti qeesetu kifileta . eta giddon godaassi oottiya qeeseti ubbaappe aadhdhida geeshsha qumaa maana . he kifileti geeshsha gidido gishshawu , ubbaappe aadhdhida geeshsha imota , hegeetinne kattaa yarshshuwaa , nagaraa yarshshuwaanne naaquwaa yarshshuwaa ubbaa , eti hegan wottana .
beeta maqidasiyaa gelida qeeseti kare dabaabaa kiyiyo wode , godaassi oottiyo wode maayido geeshsha maayuwaa kessidi , he kifiletun wottennan kiyokkona . ayssi giikko , maayoti geeshsha . eti kare asaakko kiyiiddi , kase maayiyo hara maayota maayidi kiyanawu koshshees &quot; yaagiis .
he bitanee beeta maqidasiyaa kare dabaaban de7iya keettata likki wurssidi , arshsho baggi xeelliya dirssaa penggiyaara tana kare kessiis . kessidi beeta maqidasiyaa heeraa yuushshi aattidi likkiis .
likkiyo gatimaa ekkidi , arshsho baggaa likkin , zananay 500 wara gidiis .
simmidi huuphessa baggaa he gatiman likkiis; likkin 500 wara gidiis .
simmidi tohossa baggaa likkiis; likkin 500 wara gidiis .
simmidikka arggo baggaa likkiis; ikka 500 wara gidiis .
hegaadan oottidi , i oyddu baggatakka likkiis . a yuushuwan 500 wara aduqqidi , 500 wara aakkiya dirssaa gimbbee de7ees . he gimbbee geeshsha sohuwaa hankko coo sohuwaappe shaakkanaassa .
hegaappe guyyiyan , he bitanee tana arshsho baggi xeelliya penggiyaakko ehiis .
ehin taani israa7eela xoossaa bonchchoy arshsho baggappe yiyaagaa be7aas . a yuussaa cenggurssay daro haattaa kixaa gunttaa mala; qassi biittaykka a bonchchuwan poo7iis .
taani be7ido ajjuutay kase goday yerusalaame katamaa xayssanawu yiido wode be7ido ajjuutaa milatees; qassi kabaara shaafaa matan taani be7ido ajjuutaakka milatees . hegaa be7ada , taani ta som77uwaa biittaa gattada gufannaas .
godaa bonchchoy arshsho xeelliya penggiyaara beeta maqidasiyaa giddo geliis .
he wode godaa ayyaanay tana pude denttidi , giddo dabaabaa gelissiis; gelissin godaa bonchchoy beeta maqidasiyaa kumiis .
hegan he bitanee ta miyyiyan eqqidaashin , issoy beeta maqidasiyaa giddoppe taayyo haasayishin siyaas .
i hagaadan yaagiis; &quot; laa asa na7awu , hagee ta araataa sohonne ta gedee yedhdhiyo soho . taani israa7eela asaa giddon merinawu de7ana . hagaappe sinttawu israa7eela asaa gidin , eta kawota gidin , hara xoossatussi goynniyoogan , woykko bantta kawotu ahan ta geeshsha sunttaa tunissokkona .
waatidi giikko , issi godaa xalaalay tananne etanne shaakkin , bantta penggiyaa taagaa miyyiyan , bantta pengge mittaakka taagaa miyyiyan wottidosona . wottidi bantta sheneyiya oosuwan ta geeshsha sunttaa tunissidosona . hegaa gishshawu , taani ta hanqquwan eta xayssaas .
ha77i simmi hara xoossatussi goynniyoogaa aggona; bantta kawotu ahaakka ta achchappe diggona . yaatikko , taani eta giddon merinawu de7ana .
&quot; laa asa na7awu , taani nena bessido beeta maqidasiyaabaa israa7eela asaassi yoota; eti bantta oottido nagaran yeellatana mala , a meraabaanne i keexettido maaraa etayyo oda .
eti bantta oottidoban yeellatiyaageeta gidikko , beeta maqidasiyaa meraa , i keexettido maaraa , kiyiyo sohota , geliyo sohotanne a kumetta misiliyaa etawu qonccissa . hegaadankka qassi , a wogaa ubbaanne a higgiyaa ubbaa eta erissa . qassi eti woga ubbaanne higge ubbaa naaganawunne polanawu danddayana mala , neeni eti xeellishin xaafa .
&quot; beeta maqidasiyaa higgee hagaa: beeta maqidasee keexettido deriyaa huupheenne a yuushuwan de7iya heeray ubbay ubbaappe aadhdhida geeshsha gidana . ee , beeta maqidasiyaa higgee hagaa .
&quot; yarshshiyoosay kase beeta maqidasiyaa likkiyaadankka , issi waraa bolli oyddu biradhdheta gujjido , adussa waran likettiis . yarshshiyoosaa baasuwaa yuushuwan issi wara ziqqiyaanne issi wara aakkiya boo7ee de7ees; he boo7iyaassi kare bagga xekkay issi takkaaro xoqqees . yarshshiyoosaa geesay hagaa mala:
baasuwaappe biidi , koyro xekkaa gakkanaashin 2 wara; naa77antto xekkay issi waraa sookko shiiqi doommidi , 4 wara xoqqees; qassikka issi waraa sookko shiiqidi ,
yarshshoy xuugettiyo coocee de7iyo heezzantto xekkay 4 wara xoqqees . i oyddu zooze gididi , oyddu zooziyankka issi issi kacee de7ees; issi issi kacee issi wara xoqqees .
yarshshuwaa xuuggiyo coocee oyddu zooze gididi , zananay 12 wara , gomppaykka 12 wara .
naa77antto xekkaykka hegaa mala oyddu zooze gididi , zananay 14 wara , gomppaykka 14 wara . he xekkaayyo kare bagga gaxay issi takkaaro xoqqees . yarshshiyoosaa pude efiya xekkati arshsho baggan de7oosona &quot; yaagiis .
qassikka i tana hagaadan yaagiis; &quot; laa asa na7awu , ubbaa haariya goday hagaadan yaagees; yarshshiyoosaa wogay hagaa . xuuggiyo yarshshuwaa yarshshanawunne suuttaa aracanawu , yarshshiyoosaa gimbbidi poliyo gallassi ,
taakko shiiqidi , taayyo oottiya xaadooqa yaraappe yelettida leewa zare qeesetussi nagaraa yarshsho oottada , issi mirgguwaa imma . taani ubbaa haariya goday hagaa odays .
neeni he suuttaappe ekkada , oyddu kaceta , naa77antto xekkaa oyddu zooziyaanne he xekkaayyo gaxaa tiya . hegaadan oottada , yarshshiyoosaa tunatettaappe geeshsha .
qassi nagaraa yarshshuwaassi imettida he korimaa ekkada , beeta maqidasiyaabaa gididi , geeshsha sohuwaappe kare baggaara ayyo azazettida sohuwan xuugga .
&quot; wonttetta gallassi tilla bollaara de7iya issi deeshsha orggiyaa ekkada , nagaraa yarshshuwaassi yarshsha . kase korimaa suuttan geeshshidoogaadan , he deeshsha orggiyaa suuttan yarshshiyoosaa geeshsha .
geeshshiyoogaa polada , tilla bollaara de7iya issi mirgguwaanne tilla bollaara de7iya issi dorssa orggiyaa ekkada ,
naa77aakka godaa sintti shiishsha . yaatobare qeeseti eta bolli maxiniyaa qolidi , godaayyo xuuggiyo yarshsho oottidi yarshshona .
&quot; laappun gallassa kumettaa , hachchi hachchi issi deeshshaa nagaraa yarshshuwaassi , qassi tilla bollaara de7iya issi mirgguwaanne tilla bollaara de7iya issi dorssa orggiyaa shiishsha .
qeeseti laappun gallassaa kumettaa yarshshiyoosaa tunatettaappe geeshshona . yaatidi godaayyo a dummayona .
ha gallassati wuriyo wode , hosppuntta gallassaappe doommidi , qeeseti intte xuuggiyo yarshshuwaanne intte issippetettaa yarshshuwaa yarshshiyoosaa bollan yarshshona . he wode taani inttenan ufayttana . taani ubbaa haariya goday hagaa odays yaagees &quot; yaagiis .
hegaappe guyyiyan , he bitanee tana guyye zaaridi , beeta maqidasiyaayyo arshsho baggaara de7iya kare bagga dirssaa penggiyaakko ehiis; ehiyo wode , dirssaa penggee gorddetti uttiis .
i tana hagaadan yaagiis; &quot; ha penggee gorddiyan de7i bayanaappe attin , naa77antto dooyettenna . asikka aara gelenna; ayssi giikko , goday israa7eela xoossay aara geliis . hegaa gishshawu , he penggee gorddiyan de7ana .
gidikkonne , israa7eela halaqay godaa sinttan oyttaa maanawu hegan uttana danddayees . penggiyaa baranddaara i gelanawunne kiyanawu danddayees &quot; yaagiis .
hegaappe guyyiyan , he bitanee tana huuphessa penggiyaakko efiya ogiyaara efiidi , beeta maqidasiyawu sintta baggi gattiis . hegan taani xeelliyo wode , godaa bonchchoy godaa maqidasiyaa kumi uttidaagaa be7aas; be7ada ta som77uwaa biittaa gattada gufannaas .
yaatin , goday tana hagaadan yaagiis; &quot; laa asa na7awu , godaa beeta maqidasiyaa wogata ubbaanne a higgeta ubbaa xeelliyaagan taani neessi yootiyoogaa ne hayttan minttada siya; ne ayfiyankka minttada xeella . beeta maqidasiyaa gelanawunne kiyanawu bessiya asatinne bessenna asati awugeetakko minttada akeeka .
makkalanchcha israa7eela asaassi hagaadan yaagada yoota; ubbaa haariya goday hagaadan yaagees; &quot; inttenoo , israa7eela asatoo , intte oottiyo tuna oosoy eqqo .
intte taayyo ta qumaa , modhdhuwaanne suuttaa yarshsho oottidi shiishshiyo wode , wozanaynne ashoy qaxxarettibeenna allaga asata ta beeta maqidasiyaa gelissidi , eti a tunissanaadan oottideta . intte tunatettaa ubbaa bollankka gujjidi , ta maachchaa kanttideta .
qassi ta geeshsha miishshatu bolli aawatennan ixxidi , ta beeta maqidasiyan allagata aawayideta &quot; yaagees .
&quot; hegaa gishshawu , ubbaa haariya goday hagaadan yaagees; &quot; israa7eela asaa giddon de7iya allaga asi , ba wozanaaninne ba ashuwan qaxxarettibeennaagee , ooninne ta beeta maqidasiyaa geloppo .
&quot; &quot; taappe haakkida leewati , israa7eela asay tana aggidi wora simmin , bantta eeqatussi goynnanawu wora simmidaageeti , bantta qixaatiyaa ekkona .
gidikkonne , eti ta beeta maqidasiyan oosanchcha gidona; ta beeta maqidasiyaa dirssaa penggeta naagona; beeta maqidasiyaa oosuwaakka oottona . eti xuuggiyo yarshshuwaanne asay ehiyo hara yarshshuwaa shukkona; qassi asaassi oottanawu , eti asaakko shiiqona .
shin eti kase israa7eela asaa eeqatussi goynissido gishshawunne asaa nagaran onggiya xube gidido gishshawu , eti bantta nagaraa qixaatiyaa ekkanaadan , taani caaqqaas . taani ubbaa haariya goday hagaa odays .
eti qeese gididi oottanawu taakko shiiqoppona; woykko taassi dummatida geeshshabaakkonne ubbaappe aadhdhida geeshshabaakko shiiqoppona . eti bantta oottido tuna oosuwaa gishshawu , yeellaa maayona .
gidikkonne , eti beeta maqidasiyan aawatanaadaaninne a giddon oottanawu de7iya ooso ubbaakka oottanaadan , taani eta sunttana .
&quot; &quot; shin israa7eela asay tana aggidi , wora simmido wode , ta beeta maqidasiyaa wogaa ammanettidi polida , leewa zare qeeseti , xaadooqa yarati , eti taayyo oottanawu taakko shiiqona . modhdhuwaanne suuttaa shiishshiiddi , eti ta sinttan oottona . taani ubbaa haariya goday hagaa odays .
ta beeta maqidasiyaa eti gelona; taayyo oottanawu ta yarshshiyoosaa eti shiiqona; aawatettaakka eti oyqqona .
eti beeta maqidasiyaassi giddo dabaabaa geliyo wode , liinuwaappe dadettida maayuwaa maayona; giddo dabaabaa penggen woykko beeta maqidasiyaa giddon oottiyo wode , suufe maayo maayoppona .
eti bantta huuphiyan liinuwaa shaashiyaa xaaxona; bantta xeessankka liinuwaa suriyaa gixxona . banttana cawayiyaabaa aybanne maayoppona .
asay de7iyo kare dabaabaa eti kiyiyo wode , beeta maqidasiyan oottiiddi maayido maayuwaa qaaridi , geeshsha kifiletun wottona . hegee xayikko , eti bantta geeshsha maayuwan asaa godaassi geeshshana .
&quot; &quot; qeeseti bantta huuphiyaa meedettoppona , woykko bantta dishkkuwaa adussoppona; bantta huuphiyaa likkiyan qanxxissona .
ay qeeseenne giddo dabaabaa geliyo wode , woyne eessaa uyoppo .
eti azini hayqqido , woykko yeddido maccaasa ekkoppona . israa7eela asaappe geela7iyo ekkona; woykko azinay qeese gididi de7iiddi hayqqido maccaasa ekkona .
&quot; &quot; qeeseti godaassi dummatidabaappenne dummatennan coo de7iyaabaappe gidduwan de7iya dummatettaa ta asaa tamaarissona . qassi geeshshaappenne tunaappe gidduwan de7iya dummatettaa eta bessona .
ay mootoy denddikkokka , qeeseti higgee odiyoogaadan pirddona . ta higgiyaanne ta wogaa naagidi , ta baalata bonchchona; ta sambbataakka dummayidi bonchchona .
&quot; &quot; qeesee hayqqida ahaakko shiiqidi , bana tunissoppo . gidikkonne , hayqqidaagee aawa , woykko aayo , woykko yelido attuma na7a , woykko macca na7a , woykko isha , woykko azina gelabeenna michcho gidikko , bana tunisso .
tunidoogaappe guyyiyan , laappun gallassaa qoodidi takko . hegaappe guyyiyan , i geeshsha gidana .
hegaappe simmidi , geeshsha sohuwan oottanawu giddo dabaabaa biyo gallassi , ba nagaraa yarshshuwaa shiishsho . taani ubbaa haariya goday hagaa odays .
&quot; &quot; qeesetuyyo laati baawa; taani etayyo laata . israa7eela biittan etayyo ayba laatanne immoppite; eta laatay tana .
eti kattaa yarshshuwaa , nagaraa yarshshuwaanne naaquwaa yarshshuwaa moona . israa7eela biittan godaassi dummayidobay ubbay etassa .
koyro gakkiya dumma dumma kattaayyo koyro ayfeenne intte godaayyo immiyo imota ubbay qeesetussa . intte keettan anjjoy shemppana mala , intte xiilliyaappe koyro kushiyaa etayyo immite .
qeeseti bawutidabaa woykko do7i woridobaa kafo asho gidin , mehe asho gidin , aybanne mooppona .
&quot; &quot; biittaa intte laattanawu saaman shaakkiyo wode , he biittaappe issi saamaa godaassi dummayidi wottite . hegeekka tammanne naa77u kilo meetirenne bagga aduqqiyaanne tammu kilo meetire aakkiya soho gido . he sohoy muleekka geeshsha soho gido .
he sohuwaappe zananay 500 wara , gomppaykka 500 wara gidido sohoy beeta maqidasiyaassa gido; a yuushuwan 50 wara gidida kayye sohoy de7o .
he godaayyo dummayido sohuwaappe zananay tammanne naa77u kilo meetirenne bagga , gomppay qassi ichchashu kilo meetire gidido sohuwaa likkada shaakka . hegan beeta maqidasee , ubbaappe aadhdhida geeshsha sohoy de7o .
hegee beeta maqidasiyaa giddon godaassi oottanawu , akko shiiqiya qeesetussi dummatida geeshsha soho gido; qassi eti bantta keettaa keexxiyo sohonne beeta maqidasiyaayyokka geeshsha soho gido .
qassi attiya tammanne naa77u kilo meetire bagga aduqqiyaanne ichchashu kilo meetire bagga aakkiya sohoy beeta maqidasiyan oottiya leewatussa gido; eti banttawu de7iyo katamata hegan keexxona .
&quot; &quot; he godaayyo dummayido sohuwaa miyyiyan tammanne naa77u kilo meetirenne bagga aduqqiyaanne naa77u kilo meetirenne bagga aakkiya sohoy katamaa keexxanawu de7o; he sohoy israa7eela asaassa ubbaassa gido .
&quot; &quot; israa7eela halaqaassi imettida saamay naa77u baggaarakka godaayyo dummayido sohuwaaninne katamaa sohuwan zawatees . i arggo baggaara meediteraane abbaa gakkees; arshsho baggaara qassi biittaayyo arshsho bagga zawaa gakkees . ayyo zananay israa7eela zariyaappe issuwaa saamaadan , arggo bagga zawaappe biidi , arshsho bagga zawaa gakkees .
he saamay israa7eela biittaa halaqaassi laata gade gido . hagaappe sinttan ta halaqati ta asaa huqqunnoppona; eti israa7eela asay ubbay ba zariyan zariyan gadiyaa ekkanaadan oottona &quot; yaagees .
&quot; ubbaa haariya goday hagaadan yaagees; &quot; inttenoo , israa7eela halaqatoo , intteyyo ha77i gidana ! intte makkaliyoogaanne asaa huqqunniyoogaa aggite; suure pirddaanne xillotettaa oottite . ta asaa eta laata biittaappe xoqollidi gooddiyoogaa aggite . taani ubbaa haariya goday hagaa odays .
&quot; &quot; intte ubbaayyookka likke meezaanaynne lagge gidida makkiyoobay de7o .
likkiyoobatu ubbaayyo giddo gidiyaagee homare yaagiyo likkiyo miishsha gido . melabaa makkiyo eefaa giyo miishshay homaree oyqqiyoogawu tammantto kushe gido; qassi gukkiyaabaa makkiyo baatiyaa giyo miishshaykka homariyaayyo tammantto kushe gido . hegaa giyoogee efaynne baatee bixe lagge giyoogaa .
guuttabaa likkiyo wode , intte likkiyo miishshay saqile gido . laatamu geray issi saqile gido; qassi usuppun tammu saqilee issi minaane gido .
&quot; &quot; intte imuwaa immiiddi , hagaadan immite . intte qoxxi shiishshiyo gisttiyaappe usuppun tammaappe issi kushiyaa , banggaappe usuppun tammaappe issi kushiyaa ,
qassi wogaraa zaytiyaappe xeetaappe issi kushiyaa immite . hageeta likkiyo wode , neeni makkiyo miishshay baate gido . tammu baatee issi homare woykko issi koore gidees .
israa7eela asay heemmiyo naa77u naa77u xeetu dorssay de7iyo issi wudiyaappe issi issi dorssa immite . hegeeti asaa nagaraa atto giissanawu , kattaa yarshsho , xuuggiyo yarshshonne issippetettaa yarshsho gidona . taani ubbaa haariya goday hagaa odays .
biittan de7iya asay ubbay hagaa ubbaa israa7eela halaqaassi immo .
halaqay oottanawu bessiya oosoy , israa7eela asay bonchchiyo baalatun , aginay xeeriyo gallassatuuninne sambbatatun xuuggiyo yarshshota , kattaa yarshshotanne ushshaa yarshshota shiishshiyoogaa . israa7eela asaa nagaraa atto giissanawu , nagaraa yarshshota , kattaa yarshshota , xuuggiyo yarshshotanne issippetettaa yarshshota ubbaa i shiishsho &quot; yaagees .
&quot; ubbaa haariya goday hagaadan yaagees; &quot; koyro aginan , koyro gallassi tilla bollaara de7iya issi mirgguwaa beeta maqidasiyaa geeshshanawu shiishsha .
qeesee ha nagaraa yarshshuwaa suuttaappe ekkidi , beeta maqidasiyaa penggiyaa qosilettata , yarshshiyoosaa yuushuwan de7iya xekkaayyo de7iya oyddu zoozetanne giddo dabaabaa efiya dirssaa penggiyaa qosilettata tiyo .
ooninne balidi woykko erana xayidi oottido nagaraa atto giissanawu , aginaassi laappuntta gallassan hegaadankka ootta . yaatada beeta maqidasiyaa tunatettaappe geeshsha .
&quot; &quot; koyro aginan , tammanne oyddantto gallassan paasikaa baalaa bonchchite; qassi laappun gallassi gakkanaashin , irshshoy gelibeenna oyttaa miite .
he koyro gallassan halaqay ba gishshaanne ba asaa gishshaa nagaraa yarshsho oottidi , issi korimaa shiishsho .
he baalay bonchchettiyo laappun gallassatun hachchi hachchi laappun korimatanne laappun dorssa orggeta ubbaykka tilla bollaara de7iyaageeta xuuggiyo yarshsho oottidi , godaassi shiishsho . hegaarakka issippe nagaraa yarshshuwaassi hachchi hachchi issi deeshsha orggiyaa shiishsho .
issi issi korimaanne issi issi dorssa orggiyaa yarshshiyo wode , kattaa yarshshuwaassi 22 kilo giraame gisttiyaanne heezzu litiro zaytiyaa shiishsho .
&quot; &quot; laappuntta aginan , tammanne ichchashantta gallassan doommiya laappun gallassa baalaa wodiyan ubban , nagaraa yarshshuwaa , xuuggiyo yarshshuwaa , kattaa yarshshuwaanne zaytiyaa kaseegaappe dummayennan halaqay shiishsho &quot; yaagees .
&quot; ubbaa haariya goday hagaadan yaagees; &quot; giddo dabaabaa gelissiya arshsho bagga dirssaa penggee ooso gallassatun usuppunatunkka gorddettidi gam77o; shin sambbata gallassinne aginay xeeriyo gallassi dooyetto .
israa7eela asaa halaqay dirssaayyo pengge bagga dabaabaappe geliyo baranddaa baggaara gelidi , dirssaa pengge mittaa matan eqqo . eqqidaashin qeeseti i immido xuuggiyo yarshshuwaanne issippetettaa yarshshuwaa yarshshona . i hegan dirssaa penggen goynnidi , simmidi kare kiyo . shin dirssaa penggee omaranaashinkka gorddettoppo .
he biittaa asaykka sambbataaninne aginay xeeriyo wodiyan he dirssaa penggiyaa geliyoosan , godaa sinttan goynnona .
&quot; &quot; halaqay sambbata gallassi godaassi xuuggiyo yarshsho oottidi , usuppun dorssa maratanne issi dorssa orggiyaa , ubbaykka tilla bollaara de7iyaageeta shiishsho .
issi dorssa orggiyaara 22 kilo giraame kattaa yarshshuwaa shiishsho . dorssa maratuura shiiqiya kattaa yarshshoy halaqay bawu shiishshanawu koyidoogaa keena gido . qassi 22 kilo giraame kattaara heezzu litiro zaytee shiiqo .
&quot; &quot; aginay xeeriyo gallassi gallassi qassi issi mirgguwaa , usuppun dorssa maratanne issi dorssa orggiyaa , ubbaykka tilla bollaara de7iyaageeta shiishsho .
issi issi mirgguwaanne issi issi dorssa orggiyaa yarshshiyo wode , kattaa yarshshuwaassi 22 kilo giraame gisttiyaanne heezzu litiro zaytiyaa shiishsho . dorssa maratuura shiiqiya kattaa yarshshoy halaqay bawu shiishshanawu koyidoogaa keena gido .
halaqay geliiddi , dirssaa penggiyaa baranddaara aadhdhidi gelo; kiyiiddikka hegaara kiyo .
&quot; &quot; shin he biittaa asay baala gallassi godaa sinttan goynnanawu yiyo wode , goynuwawu huuphessa penggiyaara gelidaageeti tohossa penggiyaara kiyona; qassi tohossa penggiyaara gelidaageeti huuphessa penggiyaara kiyona . ay asinne ba sinttan de7iya penggiyaara sitti giidi kiyoppe attin , ba gelidosaara kiyoppo .
eti geliyo wode , halaqay etaara gelo; eti kiyiyo wodekka , etaara kiyo .
&quot; &quot; ufayssa gallassatuuninne laytta baalatun issi issi mirgguwaaranne issi issi dorssa orggiyaara shiiqiya kattaa yarshshoy 22 kilo giraame gisttenne heezzu litiro zayte gido . qassi dorssa maratuura shiiqiya yarshshoy halaqay bawu shiishshanawu koyidoogaa keena gido .
halaqay ba dosan immiyo yarshshuwaa , xuuggiyo yarshshuwaa , woykko issippetettaa yarshshuwaa godaassi ehiyo wode , arshsho bagga dirssaa penggee ayyo dooyetto . ba xuuggiyo yarshshuwaa woykko issippetettaa yarshshuwaa sambbata gallassi i shiishshiyoogaadan shiishsho . yaatidi i kiyidi bin , dirssaa penggee gorddetto .
&quot; &quot; halaqay hachchi hachchi tilla bollaara de7iya issi laytta gidido issi dorssaa xuuggiyo yarshsho oottidi , godaassi shiishsho; i hegaa maallado maallado paccennan eho .
hegaarakka naa77u kilo giraame xiillee issi litiro zaytiyan munaqettidi , maallado maallado katta yarshsho gididi shiiqo . hagee intte godaassi hachchi hachchi shiishshiyo yarshshuwaa wogaa .
hagee simmi dorssay , kattaa yarshshoynne zaytee paci baynnan maallado maallado shiiqanawu bessees &quot; yaagees .
&quot; ubbaa haariya goday hagaadan yaagees; &quot; halaqay ba gadiyaappe shaakkidi , ba attuma naatuppe issuwaassi immikko , hegee he na7aassanne a naatussa gidees .
shin halaqay ba gadiyaappe shaakkidi , ba ashkkaratuppe issuwaassi immikko , ishatamantta layttaa baalay gakkanaashin , he gadee abaa . hegaappe guyyiyan , halaqaassi simmo; hegee halaqaassa gidiyo gishshawu , merinawu assanne a naatu xalaalaassa .
halaqay asaa sugidi , asaa laata gadiyaa wolqqan ekkoppo . ta asay ba laata gadiyaappe xoqolettenna mala , i ba attuma naatussi ba gadiyaappe immo &quot; yaagees yaaga &quot; yaagiis .
hegaappe guyyiyan , he bitanee tana huuphessi xeelliya , qeesetu kifiletukko geliyoosaa ehiis . hegeetikka giddo dabaabawu gattiya tohossa bagga dirssaa penggiyaa matan de7iyaageeta . etappe arggo baggaara taani issi sohuwaa be7aas . be7in i tana hagaadan yaagiis;
&quot; ha sohoy qeeseti nagaraa yarshshuwaanne naaquwaa yarshshuwaa doyssiyo sohonne kattaa yarshshuwaa uukkiyo soho . ha sohuwan go7ettiyo gaasoy he geeshsha yarshshota asaakko kare dabaabaa kessin , asay geeshshabaa bochchidi geeyennaadan naaganaassa &quot; yaagiis .
hegaappe guyyiyan , he bitanee tana kare bagga dabaabawu efiidi , he dabaabaayyo oyddu zooziyaa tana yuushshiis . he dabaabaa zooziyan ubbankka qeeri dabaabati de7iyaageeta be7aas .
etawu ubbawukka zananay 40 wara; gomppaykka 30 wara; oyddu zooziyan de7iya dabaabatikka issi lagge .
he oyddu dabaabatu yuushuwankka shuchchaa gimbbee de7ees; qassi gimbbiyaa lanqqiyan akko shiiqidi oosettida , tamaa eettiyo sohoti de7oosona .
he bitanee tana , &quot; hageeti ubbay beeta maqidasiyan oottiyaageeti ehiyo yarshshuwaa doyssiyo sohota &quot; yaagiis .
he bitanee zaaridi , tana beeta maqidasiyaa geliyoosaa efiis . beeta maqidasiyaa geliyo penggiyaappe garssaara haattay pulttidi , beeta maqidasiyaappe arshsho baggi goggees . beeta maqidasiyaayyo tohossa baggaara duge goggidi , yarshshiyoosaappe tohossa baggaara kanttees .
i tana huuphessa penggiyaa baggaara kessidi , arshshokko xeelliya penggiyaa yuushuwaara kaalettidi efiis . he penggiyaappe tohossa baggaara haattay goggees .
he bitanee likkiyo meetiriyaa ba kushiyan oyqqidi , arshsho baggi biidi , goggiya haattaa kaallidi , 1,000 waraa likkiis . likkidi tana haattaa giddoora kaalettiis; haattay taayyo meeshi meqettaa gakkees .
naa77anttookka 1,000 waraa likkidi , haattaa giddoora tana kaalettiis . haattay taayyo gulbbataa gakkiis . qassi 1,000 waraa likkidi , tana haattaa giddoora kaalettiis . he wode haattay taayyo xeessaa gakkiis .
i qassikka 1,000 waraa likkiis . shin he haattay daro ciimma gidido gishshawu , taani pinnanawu danddayabeykke; i asi wadhdhennan pinnanawu danddayenna shaafa gidiis .
he bitanee tana , &quot; laa asa na7awu , hagaa be7adii ? &quot; yaagiis . hegaappe guyyiyan , i tana shaafaa gaxawu guyye zaariis .
taani simmada yaa gakkiyo wode , shaafaa doonan ha baggaaranne ya baggaara keehi daro mittay de7iyaagaa be7aas .
i tana hagaadan yaagiis; &quot; ha haattay arshsho bagga biittawu goggidi , aaraba wombban gelees . i hegan goggenna maxine abban geliyo wode , he haattay ooraxxidi , xillo haatta kiyees .
ha shaafay goggidi biyo sohuwan de7iya , sham77i giya meretati ubbay paxa de7ana; qassi he shaafay yaa goggidi , abbaa haattaa ooraxissidi xillissiyo gishshawu , qoodan daro corattida moleti yan de7ana . hegaappe denddidaagan , he shaafay goggiyoosan de7iyaabay ubbay paxa de7ana .
moliyaa oyqqiyaageeti abbaa doonan eqqana; enggaadappe biidi en-egilayma gakkanaashin de7iya sohoy moliyaa oyqqanawu gitiyaa yeggiyo soho gidana . meediteraane abban de7iya moletudan , hegankka daro dumma dumma qommo moleti de7ana .
shin abbaa doonan de7iya careenne deellee maxine gididi attanappe attin , ooraxxokkona .
he shaafaa doonan ha baggaaranne ya baggaara miyo ayfiyaa ayfiya , daro dumma dumma qommo mittati de7ana . eta hayttay qoqqofettenna; ayfiyoogaakka aggokkona . beeta maqidasiyaappe kiyiya haattay etakko goggiyo gishshawu , eti aginan aginan ooratta ayfiyaa ayfana . eti ayfido ayfee quma gidana; eta hayttaykka xale gidana &quot; yaagees .
ubbaa haariya goday hagaadan yaagees; &quot; israa7eela zaretussi tammanne naa77atussi biittaa laata gade oottada , neeni shaakana zaway hagaa . yooseefa zaretussi naa77u saamay imetto .
taani kase intte mayzza aawatuyyo ha biittaa laatissanawu caaqqaas; ha77i intte ubbaykka likkiyan shaakkidi laattite .
&quot; biittaayyo huuphessa bagga zaway hagaa: meediteraane abbaappe denddidi , hetiloona katamaanne hamaata pinuwaa kanttidi , xedaade katamaa gakkees .
hegaappe qassi berootanne damasqqoppenne hamaatappe giddo zawan de7iya sibrayma katamata kanttidi , hawuraana zawan de7iya tiikona katamaa gakkees .
hegaassi israa7eela biittaayyo huuphessa bagga zaway hamaata biittaa huuphessa baggawu aggidi , meediteraane abbaappe arshsho baggi biidi , damasqqo biittaa zawan de7iya haxaari-enaana katamaa gakkees .
&quot; arshsho bagga zaway haxaari-enaanappe denddidi , damasqqoppenne hawuraanappe gidduwaara kanttees . hegaappe qassi israa7eelappenne gala7aadeppe gidduwan de7iya yorddaanoosa shaafan zawatiiddi , maxine abbaa kanttidi biidi , taamaara katamaa gakkees .
&quot; tohossa bagga zaway taamaarappe denddidi biidi , mariiba qaadeesan de7iya pulttuwaa gakkanaashiina . hegaappe huuphessaara arggo baggaa oyqqidi , gibxxe shaafaa kaallidi biidi , meediteraane abbaa gakkees .
&quot; arggo bagga zaway meediteraane abbaa gididi , huuphessa baggaara hamaata pinuwaappe arggo baggaa gakkees .
&quot; hegaa gishshawu , ha biittaa israa7eela zaretu likkiyan shaakki ekkite .
intteyyoonne intte giddon naata yelidi de7iya betetuyyo biittaa laata oottidi shaakkite . eta intte intte biittan yelettida israa7eela asadan xeellite . eti inttenaara issippe israa7eela zaretuura gadiyaa saaman ekkona .
betee israa7eelan ay zariyaara de7ikkokka , he i de7iyo zariyaa giddon ayyo laata biittaa immite . taani ubbaa haariya goday hagaa odays .
&quot; biittaa shaakkanawu mazggafettida zaretu sunttay hagaa: huuphessa baggaara issi saamay daana zariyaayyo imetto . hegeekka hetiloonappe hamaatawu efiya ogiyaa kaallidi , hegaappekka damasqqo biittan de7iya haxaari-enaana katamaa gakkees . hegee arshshoppe biidi arggo gakkanawu de7iya sohuwaassi huuphessa bagga zawa gidana .
daana zawaara oyqettidi , arshshoppe arggo gakkanaashin de7iya issi saamay aseera zariyaayyo imetto .
aseera zawaara oyqettidi , arshshoppe arggo gakkanaashin de7iya issi saamay nifttaaleema zariyaayyo imetto .
nifttaaleema zawaara oyqettidi , arshshoppe arggo gakkanaashin de7iya issi saamay minaase zariyaayyo imetto .
minaase zawaara oyqettidi , arshshoppe arggo gakkanaashin de7iya issi saamay efireema zariyaayyo imetto .
efireema zawaara oyqettidi , arshshoppe arggo gakkanaashin de7iya issi saamay roobeela zariyaayyo imetto .
roobeela zawaara oyqettidi , arshshoppe arggo gakkanaashin de7iya issi saamay yihudaa zariyaayyo imetto .
&quot; yihudaa zawaara oyqettidi , arshshoppe arggo gakkanaashin de7iya issi saamaa dummaya wotta . ayyo gomppay tammanne naa77u kilo meetirenne bagga gidees . arshshoppe arggo gakkanaashin de7iya zananay issi zariyaa shaakkin gakkiya saamaara lagge . ayyo giddo ginan beeta maqidasee de7ees .
&quot; he saamaappe neeni godaassi dummayada wottiyo sohoy tammanne naa77u kilo meetirenne bagga adussanne tammu kilo meetire aaho gido .
he sohuwaayyo baggay qeesetuyyo dummayido soho gido; i huuphessa baggaara tammanne naa77u kilo meetirenne bagga adussa; arggo baggaara ichchashu kilo meetire aahonne arshsho baggaarakka ichchashu kilo meetire aaho; qassi tohossa baggaara tammanne naa77u kilo meetirenne bagga adussa . godaa beeta maqidasee ayyo giddo ginan de7ees .
ha dummayi wottido sohoy israa7eela asay ta ogiyaappe wora simmiyo wode , etaara wora simmida leewatudan gidennan , ammanettidi taayyo oottiiddi gam77ida , geeshsha qeesetussi , xaadooqa yaratussi imetto .
hegee godaassi dummayido biittaappe etayyo dumma saama; i ubbaappe aadhdhida geeshsha . eta saamay leewatu saaman zawato .
&quot; qeesetu zawaara oyqettidi , leewatuyyookka zananay tammanne naa77u kilo meetire bagga , gomppaykka ichchashu kilo meetire gidido issi saamay imetto .
eti he gadiyaappe aybanne bayzzoppona woykko laammoppona . hegee biitta ubban dummatidaagaa gidiyo gishshawu , hara asa kushiyan gelanawu bessenna; godaassi i geeshsha soho .
&quot; attida naa77u kilo meetirenne bagga aahonne tammanne naa77u kilo meetirenne bagga adussa sohoy katamaa asay ubbay keettaa keexxiyoonne mehiyaa heemmiyo soho gido; katamay he biittaayyo giddo ginan de7o .
he katamay oyddu zooziyaara de7ees . huuphessa baggay 4,500 wara; tohossa baggay 4,500 wara; arshsho baggay 4,500 wara; arggo baggaykka4,500 wara .
katamaassi hentta gadee de7o; he gadee huuphessa baggaara , tohossa baggaara , arshsho baggaaranne arggo baggaara 250 wara aaho gido .
geeshsha sohuwaa baggaara attida sohoy arshshokko wadhdhiyo wode , zananay ichchashu kilo meetire; arggo baggi wadhdhiyo wode , zananay ichchashu kilo meetire . he sohuwan mokkidabay ubbay he kataman oottiyaageetussi quma gidana .
israa7eela zare ubbaappe he kataman oottanawu yiyaageeti he biittaa goyona .
intte dummayiyo sohoy muleera oyddu zooziyaarakka tammanne naa77u kilo meetirenne bagga aduqqees . he sohoy katamay keexettido sohuwaanne geeshsha sohuwaa banan gujjees .
&quot; beeta maqidasiyaappe , qeesetu saamaappe , leewatu saamaappenne katamaa sohuwaappe arshsho baggaaranne arggo baggaara de7iya attida biittay halaqaassa gido . he biittaassi gomppay tammanne naa77u kilo meetirenne bagga .
he halaqaa biittay huuphessa baggaara yihudaa gakkida saaman , tohossa baggaara biniyaama gakkida saaman zawatees .
&quot; attida zaretussi biittay hagaadan shaahettees . arshshoppe arggo gakkanaashin , issi saamay biniyaama zariyaayyo imetto .
biniyaama zawaara oyqettidi , arshshoppe arggo gakkanaashin de7iya issi saamay simoona zariyaayyo imetto .
simoona zawaara oyqettidi , arshshoppe arggo gakkanaashin de7iya issi saamay yisaakoora zariyaayyo imetto .
yisaakoora zawaara oyqettidi , arshshoppe arggo gakkanaashin de7iya issi saamay zaabiloona zariyaayyo imetto .
zaabiloona zawaara oyqettidi , arshshoppe arggo gakkanaashin de7iya issi saamay gaada zariyaayyo imetto .
gaada tohossa zaway taamaara katamaappe denddidi , mariiba qaadeesan de7iya pulttuwaara kanttidi , gibxxe shaafaa kaallidi biidi , meediteraane abbaa gakkees .
&quot; intte israa7eela asaassi shaakkana biittay hagaa; hageeti eta gakkana saamata . taani ubbaa haariya goday hagaa odays .
&quot; katamaappe kiyiyo penggeti hageeta . eti israa7eela zaretu sunttan xeegettana . huuphessa dirssaa gimbbee 4,500 wara aduqqana;
he gimbbiyan roobeela penggiyaa , yihudaa penggiyaanne leewa penggiyaa geetettiya heezzu penggeti de7ana .
arshsho dirssa gimbbee 4,500 wara aduqqana; he gimbbiyan yooseefa penggiyaa , biniyaama penggiyaanne daana penggiyaa geetettiya heezzu penggeti de7ana .
tohossa dirssaa gimbbee 4,500 wara aduqqana; he gimbbiyan simoona penggiyaa , yisaakoora penggiyaanne zaabiloona penggiyaa geetettiya heezzu penggeti de7ana .
arggo dirssaa gimbbee 4,500 wara aduqqana; he gimbbiyan gaada penggiyaa , aseera penggiyaanne nifttaaleema penggiyaa geetettiya heezzu penggeti de7ana .
&quot; katamaa yuushoy muleera likkin , 18,000 wara gidana . he wodeppe doommidi he katamay , goday hegan de7ees yaagetettidi xeesettana &quot; yaagees .
yihudaa kawoy yo7aqeemi kawotido heezzantto laytti , baabiloone kawoy naabukadanaxoori yerusalaame katamaa bolli woraajjidi , he katamaa dooddiis .
goday yihudaa kawuwaa yo7aqeemanne xoossaa beeta maqidasiyan de7iya miishshatuppe unddennaagaa a kushiyan aattidi immiis . immin ikka he miishshata baabiloone biittan de7iya ba xoossatu eeqa keettaa ehiis; ehiidi ba xoossaa miishshaa minjjiyo keettan wottiis .
hegaappe guyyiyan , kawoy ashifanaaza giyo ba oosanchchatu halaqaa hagaadan yaagidi azaziis; &quot; israa7eela asaa giddoppe kawo zare gidiyaageetanne gita asatu zare gidiyaageeta doora .
doorana yelagati asatettan wottiyoobi baynnaageeta , malanchchata , ay tamaarissikkokka eranawu danddayiyaageeta , akeekiyaageeta , eratettay kumidoogeetanne kawuwaa keettan oottanawu danddayiyaageeta . eta baabiloonetu qaalaanne xifatiyaa tamaarissa &quot; yaagiis .
qassi eti hachchi hachchi maana qumaynne uyana woyniyaa eessay kawuwaassi ka77ida kattaappenne ushshaappe gidanaadan , kawoy azaziis . hegaadankka , heezzu layttaa loohidoogaappe guyyiyan , kawuwaa sintti shiiqidi , oosuwaa doommanaadan kuuyiis .
doorettidaageetu giddoppe yihudaa zare gidiyaageeti daaneela , hanaaniyaa , mishaa7eelanne azaariyaa giyoogeeti de7oosona .
oosanchchatu halaqay eta sunttaa laammidi , daaneela bilxxaasoora , hanaaniyaa sidiraaqa , mishaa7eela misaaqa , azaariyaa abddanaago giidi sunttiis .
daaneeli kawuwaa qumaa miyoogaaninne woyniyaa eessaa uyiyoogan bana tunissenna mala , ba wozanan qofaa qachchiis; qachchidi he qofan maayanaadan , oosanchchatu halaqaa woossiis .
woossin he halaqay daaneela sabbana malanne ayyo qarettana mala , xoossay oottiis .
gido shin , oosanchchatu halaqay daaneelayyo odiiddi , &quot; taani intteyyo ha qumaanne ushshaa azazida ta godaa kawuwaayyo yayyays . inttenaara laggetiya yelagatu som77uwaappe intte som77oy gilqqi beettikko , intte gaasuwan kawoy tana worana &quot; yaagiis .
hegaappe guyyiyan , oosanchchatu halaqay sunttin daaneela , hanaaniyaa , mishaa7eelanne azaariyaa hadaraa ekkida bitaniyaa daaneeli hagaadan yaagiis ,
&quot; nuuyyo maanawu ataakiltte xalaalaa , uyanawukka haatta xalaalaa immada , nuna ne ashkkarata tammu gallassatun paacca .
hegaappe guyyiyan , nu som77uwaanne kawo qumaa miya yelaga asatu som77uwaa xakkaya xeellada , nuna ne ashkkarata neeyyo milati beettidaagaadan ootta &quot; yaagiis .
yaagin i hegaa maayidi , tammu gallassaa eta paacciis .
tammu gallassaappe guyyiyan , kawuwaa qumaa miida yelagatu ubbaappe payyidinne anqqaridi beettidosona .
yaatin , etawu battido qumaanne woyniyaa eessaa diggirggidi , ataakilttiyaa immiis .
ha oyddu yelagatuyyo xoossay eraanne ubba qommo xifateenne timirttee geliyo akeekaa immiis . daaneeli qassi ajjuutaanne aymuwaa ubbaa birshshettaa erees .
kawoy yelagati baakko gelanaadan azazido wodee polettin , oosanchchatu halaqay eta naabukadanaxoora sintti aattiis .
kawoy eta haasayissido wode , daaneela , hanaaniyaa , mishaa7eelanne azaariyaa mala asi eta giddon beettibeenna . yaatin , eti kawuwaassi oottanawu gelidosona .
kawoy eta oychchido ay aadhdhida eratettanne akeeka oyshan , a kawotettan de7iya shareechchotuppenne murunniyaageetu ubbaappe eti tammu kushe aadhdhidi beettidosona .
daaneeli kawoy qiiroosi kawotido koyro layttay gakkanaassi oottiiddi gam77iis .
naabukadanaxoori ba kawotido naa77antto laytti aymuwaa aymottiis . he aymoy a keehin shabbirin , xiskkoy a efeennan ixxiis .
yaatin , i aymottido aymuwaa ayyo yootana mala , shareechchoti , murunniyaageeti , bitiyaageetinne aadhdhida eranchchati xeegetti yaanaadan kawoy azaziis . azazin yiidi , a sinttan eqqidosona .
kawoy eta , &quot; taani tana shabbiriya aymo aymottaas; he aymoy aybakko eranawu koyays &quot; yaagiis .
aadhdhida eranchchati kawuwaa sooretu qaalan , &quot; kawuwawu , merinawu de7a ! ne aymuwaa nuuyyo ne ashkkaratuyyo yoota; nuuni neessi a birshshettaa yootana &quot; yaagidosona .
yaagin kawoy aadhdhida eranchchata hagaadan yaagiis; &quot; taani minttada qachchido qofay hagaa . intte ha aymuwaanne a birshshettaa tana erissana xayikko , taani inttena qanxxa yeggana; intte keettati buura ule kiyana .
shin intte aymuwaanne a birshshettaa taayyo yootikko , imuwaa , woytuwaanne daro bonchchuwaa taappe intte ekkana . hegaa gishshawu , ane aymuwaanne a birshshettaa tana erissite &quot; yaagiis .
yaagin naa77anttuwaakka eti zaaridi , &quot; kawoy aymuwaa nuuyyo ba ashkkaratuyyo yooto; nuuni a birshshettaa erissana &quot; yaagidosona .
yaagin kawoy etassi zaaridi , &quot; taani intte halchchuwaa erays; taani minttada qachchido qofaa inttekka erido gishshawu , haganaa sugana giidi haneeta .
intte aymuwaa taayyo yootana xayikko , issi pirdday inttena naagees . hanotay laamettana giidi intte ufayssaa oottiyo gishshawu , taayyo worddonne gene qaalaa yootanawu maqettideta . hegaa gishshawu , aymuwaa taayyo yootite; yaatikko , intte a birshshettaa erissanawu danddayiyoogaa taani erana &quot; yaagiis .
aadhdhida eranchchati kawuwawu zaaridi , &quot; kawoy oychchiyo oyshaa zaaranawu danddayiya issi asinne biittan baawa . ay gitatidanne wolqqaamida kawoykka hagaa malabaa shareechchota , murunniyaageeta woykko aadhdhida eranchchata oychchi erenna .
kawoy oychchido oyshay deexo; asaara issippe de7enna xoossatuppe attin , hagaa kawuwaassi qonccissanawu danddayiyaabi mulekka baawa &quot; yaagidosona .
hegaa gishshawu , kawoy yiillotiis; keehippe hanqqettiis . hanqqettidi baabiloonen de7iya aadhdhida eranchchata ubbaa wurssanaadan azaziis .
azazin aadhdhida eranchchata woranawu awaajoy kiyiis . kiyin woriyaageeti daaneelanne a laggeta woranawu koyidosona .
kawuwaa naagiya olanchchatu halaqay ariyooki , baabiloonen de7iya aadhdhida eranchchata woranawu kiyiyo wode , daaneeli a akeekaaninne hiillan haasayissiis .
i kawuwaa naagiya olanchchatu halaqaa ariyooka , &quot; kawuwaa awaajoy ayssi hagaadan palattidee ? &quot; giidi oychchiis . oychchin ariyooki hanotaa daaneelayyo odiis .
hegan daaneeli kawuwaakko gelidi , aymuwaa birshshettaa erissanawu , baayyo wodee imettana mala woossiis .
hegaappe guyyiyan , daaneeli ba soo simmidi , ba heezzu laggetuyyo , hanaaniyaayyo , mishaa7eelayyoonne azaariyaayyo hanotaa odiis .
eti baabiloonen de7iya hankko aadhdhida eranchchatuura issippe hayqqennaadan , saluwaa xoossay maarotaa etawu oottidi , ha xuuraa etawu qonccissanawu woossana mala , etawu yootiis .
he qamman xuuray daaneelayyo ajjuutan qoncciis . yaatin , daaneeli saluwaa xoossaa hagaadan yaagidi galatiis;
&quot; aadhdhida eratettaynne wolqqay xoossaassa gidiyo gishshawu , a sunttay merinaappe merinaa gakkanaassi galatettidaagaa gido .
wodetanne aginata i laammees . kawota kawotettaappe diggees; qassi kawota kawotettan utissees . aadhdhida eranchchatuyyo aadhdhida eraa , akeekiyaageetuyyookka eraa i immees .
ciimma xuuraanne geemmida yohuwaa i qonccissees . xuman de7iyaabaakka i erees; poo7oykka aara de7ees .
abeet ta mayzza aawatu xoossawu , taani nena galataysinne sabbays . ayssi giikko , neeni taayyo aadhdhida eraanne wolqqaa immadasa . nuuni nena oychchidoogaa tana ha77i erissadasa . kawuwaa aymuwaa nuna erissadasa &quot; yaagiis .
hegaappe guyyiyan , daaneeli baabiloonen de7iya aadhdhida eranchchata wurssanawu kawuwaappe azazuwaa ekkida ariyookakko biidi , &quot; aadhdhida eranchchata woroppa . tana kawuwaakko gelissa; yaatobare taani a aymuwaa birshshettaa a erissana &quot; yaagiis .
ariyooki sohuwaara daaneela kawuwaakko gelissidi , kawuwaassi , &quot; yihudaappe omoodettidi yiida asaappe kawuwaa aymuwaa birshshettaa erissanawu danddayiya asa demmaas &quot; yaagiis .
kawoy bilxxaasoora geetettiya daaneela , &quot; taani aymottido aymuwaanne a birshshettaa tana erissanawu danddayay ? &quot; giidi oychchiis .
oychchin daaneeli hagaadan yaagidi zaariis; &quot; kawuwawu , neeni oychchido xuuraa qonccissanawu danddayiya aadhdhida eranchchi , shareechchoy , murunniyaabi , woykko maliyaabi baawa .
shin xuurata qonccissiya issi xoossay saluwan de7ees . wurssetta gallassatun hananabaa i nena bessiis . ne arssan zaqqullada , neeni aymottido aymoynne ajjuutay hagaa .
&quot; kawuwawu , neeni arssan zaqqullada , sinttappe hananabaa qoppadasa . he wode xuuraa qonccissiya xoossay sinttappe hananabaa nena bessiis .
ha xuuray taassi qonccidoogee taani hara asaappe aadhdhida eranchcha gidiina gidennan , neeni kawoy aymuwaa birshshettaa eranaadaananne ne huuphe giddon simerettida qofaa akeekanaadaana .
&quot; kawuwawu , neeni keehi gita , phooliyaanne xeellanawu yashshiya misilee ne sinttan eqqidaagaa be7adasa .
ha misiliyaa huuphee geeshsha worqqaappe , a tiraynne kusheti biraappe , uloynne wodirati nahaasiyaa giyo birataappe ,
suylee birataappenne tohuwawu yachchay baggay birataappe baggay urqqaappe merettiis .
neeni ha misiliyaa xeellishin , issi shuchchay asa kushee bochchennan deriyaappe xoqolettidi , birataappenne urqqaappe merettida misiliyaa tohuwaa yachchatu bolli wodhdhidi gaacciis .
he wode biratay , urqqay , nahaase giyo biratay , biraynne worqqay ubbay gaacettidi , boniyan awudiyan de7iya suullaa mala gidiis; gidin aybanne ashshennan carkkoy pittidi efiis . shin misiliyaa bolli wodhdhida shuchchay wogga dere kiyidi , biittaa sa7aa kumiis .
&quot; hagee ne aymuwaa; qassi ha77i birshshettaa nuuni neeyyo odana .
kawuwawu , neeni kawotuyyo kawo . saluwaa xoossay neeyyo kawotettaanne wolqqaa , minotettaanne bonchchuwaa immiis .
biitta ubbaa bollan nena haariyaagaa oottiis; asaa , bazzo do7aanne saluwaa kafuwaa ne kushiyan wottiis . hegaa gishshawu , worqqa huuphee nena .
&quot; neeppe guyyiyan , minotettan nena gakkenna hara kawotettay denddana . kaallidi , biittaa ubbaa haariya , nahaase birata gidiya , heezzantto kawotettay denddana .
wurssettan ubbabaa gaaceretti liiqissiya birataadan minnida oyddantto kawotettay denddana . biratay ubbabaa gaacerettidi liiqissiyoogaadan , ikka baappe kase denddida kawotettata gaacerettidi liiqissana .
&quot; tohotinne tohuwaa biradhdheti baggay birataappe , baggay urqqaappe merettidoogeeta neeni be7idoogaadankka , he kawotettay shaahettida kawotetta gidana . biratay urqqaara walakettidaagaa ne be7idoogaadankka , baggay birataadan minnidaagaa gidana .
tohuwaa biradhdheti baggay birata , baggay urqqa gididoogaadan , hegaadankka ha kawotettawu baggay mino , baggay laafa gidana .
biratay urqqaara walakettidaagaa ne be7idoogaadan , he naa77u bagga asay geluwan ehuwan walakettana; shin biratay urqqaara walakettanawu danddayennaagaadankka , eti issuwaa gididi gam77anawu danddayokkona .
&quot; he kawotu layttan , saluwaa xoossay mulekka kunddenna , hara asawukka imettenna kawotettaa essana . he eqqida kawotettay he kawotettata ubbaa gaaceretti xayssana; shin i merinawu eqqidi daana .
asa kushee bochchennan deriyaappe xoqoletti wodhdhidi , birataappe , nahaasiyaappe , urqqaappe , biraappenne worqqaappe merettida misiliyaa gaacerettida shuchchaa birshshettay he kawotettaa . &quot; gita xoossay sinttanawu hananabaa kawuwaa bessiis . aymoykka tuma; birshshettaykka ammanettidaagaa &quot; yaagidi zaariis .
hegaappe guyyiyan , kawoy naabukadanaxoori daaneela bonchchidi , som77uwaa biittaa gattidi gufanniis; yaatidi asay a sinttan yarshshuwaa yarshshanaadaaninne ixaanaa cuwayanaadan azaziis .
kawoy daaneela , &quot; tumaappe ne xoossay xoossatu xoossaa , kawotu godaanne xuuraa qonccissiyaagaa . neeni ha xuuraa qonccissanawu danddayidoogee hegaassa &quot; yaagiis .
hegaappe guyyiyan , kawoy daaneela keehi bonchchiis; daronne al77o imotatakka ayyo immiis; baabiloone biittaa haariyaagaa oottiis . qassi baabiloonen de7iya aadhdhida eranchchatu ubbaa bolli halaqa oottidi , a sunttiis .
daaneeli oychchin , kawoy sidiraaqa , misaaqanne abddanaaga baabiloone biittaa ayssiyaageeta oottidi sunttiis; shin daaneeli kawo keettan gam77iis .
kawoy naabukadanaxoori geesay usuppun tammu wara , gomppay usuppun wara gidiya misiliyaa worqqaappe medhdhidi , baabiloone biittan duura dembban essiis .
essidi he misiliyaa anjjissanawu yaanaadan , kawoppe garssaara biittaa haariyaageeta , ola gadaawata , awuraajjaa haariyaageeta , kawuwaa zoriyaageeta , miishsha keettan oottiyaageeta , pirdda daannata , higge eranchchatanne awuraajjan awuraajjan de7iya hara halaqata xeegiis .
yaatin , kawoppe garssaara biittaa haariyaageeti , ola gadaawati , awuraajjaa haariyaageeti , kawuwaa zoriyaageeti , miishsha keettan oottiyaageeti , pirdda daannati , higge eranchchatinne awuraajjan awuraajjan de7iya hara halaqati issippe he misiliyaa anjjissanawu shiiqidi , kawoy naabukadanaxoori essido misiliyaa sinttan eqqidosona .
he wode awaajuwaa awaajjiyaagee ba qaalaa xoqqu oottidi , hagaadan yaagiis; &quot; inttenoo , asawu , kawotettatoo , dumma dumma qaalan haasayiya zaretoo ,
ubbaykka malkkataa , pulaaliyaa , maazinqqiyaa , diittaanne cora baqettan waaxettida diittaa issippe kaa7iyo wode siyosaarakka , kawoy naabukadanaxoori essido worqqa misiliyaayyo gufannidi goynnite .
misiliyaa sinttan gufannidi goynnenna uray ooninne eexxiya itoone tamaa giddo olettana &quot; yaagiis .
yaagin asay ubbay , kawotettati ubbaynne dumma dumma qaalan haasayiya zareti ubbay malkkataa , pulaaliyaa , maazinqqiyaa , diittaanne cora baqettan waaxettida diittaa issippe kaa7iyo wode siyosaarakka , biittan gufannidi , kawoy naabukadanaxoori essido worqqa misiliyaayyo goynnidosona .
hegaa gishshawu , he wode issi issi baabiloone asati sinttawu aadhdhidi , ayhudata mootidosona .
eti kawuwaa naabukadanaxoora hagaadan yaagidosona; &quot; kawuwawu , merinawu de7a .
kawuwawu , neeni malkkataa , pulaaliyaa , maazinqqiyaa , diittaanne cora baqettan waaxettida diittaa issippe kaa7iyo wode , siyiya ooninne biittan gufannidi , worqqa misiliyaayyo goynnanaadan ,
qassi biittan gufannidi goynnenna asi de7ikko , eexxiya itoone tamaa giddo olettanaadan awaajuwaa kessadasa .
shin kawuwawu , neeni baabiloone biittaa bolli sunttido ayhudati , sidiraaqi , misaaqinne abddanaagoy ne azazuwaa ixxidosona; ne xoossatuyyo oottokkona; qassi ne essido worqqa misiliyaayyookka goynnokkona &quot; yaagidosona .
naabukadanaxoori hegaa siyido wode , hanqquwaa eexxi kiyidi , sidiraaqa , misaaqanne abddanaaga ehaanaadan azaziis . azazin eta kawuwaa sintti ehiidosona .
naabukadanaxoori eta hagaadan yaagiis; &quot; sidiraaqaa , misaaqaa , abddanaagoo , ha intte ta xoossatuyyo oottennaageenne ta essido worqqa misiliyaayyo goynnennaagee tumee ?
ha77i malkkataa , pulaaliyaa , maazinqqiyaa , diittaanne cora baqettan waaxettida diittaa kaa7iyoogaa siyiyo wode , taani essido misiliyaayyo gufannidi goynnikko , daro lo77o . shin intte goynnennan ixxikko , sohuwaara eexxiya itoone tamaa giddon olettana . ay xoossee inttena ta kushiyaappe ashshanay ? &quot; yaagiis .
sidiraaqi , misaaqinne abddanaagoy kawuwaassi zaaridi , &quot; kawuwawu naabukadanaxooraa , ha yohuwan nuuni neeyyo zaaruwaa immanawu bessenna .
kawuwawu , nuuni eexxiya itoone tamaa giddo olettiyaakkokka , nuuni ayyo oottiyo xoossay he tamaappe nuna ashshanawu danddayees . qassi kawuwawu , i nuna ne kushiyaappekka ashshana .
shin kawuwawu , ubba i nuna ashshennan ixxiyaakkokka , nuuni ne xoossatuyyo oottennaagaanne neeni essido worqqa misiliyaayyo goynnennaagaa era &quot; yaagidosona .
he wode naabukadanaxoori sidiraaqa , misaaqanne abddanaago bolli hanqquwaa suulliis; suullin a som77oy etawu kaseegaappe dummatiis . tamay kase eexxiyoogaappe laappun kushiyaa aadhdhidi eexxanaadan azaziis .
sidiraaqa , misaaqanne abddanaaga qachchidi , eexxiya itoone tamaa giddo olanaadan , ba olanchchatu giddoppe mino asata azaziis .
yaatin , ha asata , eta qoliyaara , suriyaara , huuphiyan xaaxido xaattaaranne hara maayo ubbaara gatti qachchidi , eexxiya itoone tamaa giddo olidosona .
kawuwaa azazoy keehi eeso gidido gishshawunne itoone tamaykka kaseppe aadhdhi eexxiyo gishshawu , sidiraaqa , misaaqanne , abddanaaga taman olida he mino asata tamaa lacoy wori aggiis .
ha heezzu qashettida asati , sidiraaqi , misaaqinne abddanaagoy , eexxiya itoone tamaa giddo wodhdhidosona .
hegaappe guyyiyan , kawoy naabukadanaxoori bana maalaalissin eesuwan denddi eqqidi , &quot; nuuni qachchidi eexxiya itoone tamaa giddo olido asati heezza gidokkonaayye ? &quot; yaagidi bana zoriyaageeta oychchiis . oychchin eti , &quot; kawuwawu , ee heezza &quot; yaagidi zaaridosona .
kawoy zaaridi , &quot; be7ite , taani qashuwaappekka birshshettidi , tamaa giddon yaa , haa hemeterettiya , tamaykka aynne bochchenna oyddu asata be7ays ! oyddanttoy qassi xoossatu na7a milatees , &quot; yaagiis .
yaatin , naabukadanaxoori eexxiya itoone tamaa lanqqe shiiqidi , ba qaalaa xoqqu oottidi , &quot; ubbaappe xoqqiya xoossaa ashkkaratoo , sidiraaqaa , misaaqaa , abddanaagoo , kiyite ! kiyidi haayite ! &quot; yaagidi xeegiis . yaatin , sidiraaqi , misaaqinne abddanaagoy tamaa giddoppe kiyidosona .
kawoppe garssaara biittaa haariyaageeti , ola gadaawati , awuraajjaa haariyaageeti , kawuwaassi oottiya hara halaqati ubbay etakko shiiqidosona . shiiqidi tamay eta bollaa bochchibeennaagaa , eta huuphiyaa binnaanaappe issoykka malaatettibeennaagaa , eta maayoykka labettibeennaagaanne tama peenoykka etan baynnaagaa be7idosona .
hegaappe guyyiyan , naabukadanaxoori hagaadan yaagiis; &quot; sidiraaqa , misaaqanne abddanaago xoossay galatetto ! i ba kiitanchchaa kiittidi , banan ammanettida ba ashkkarata ashshiis . eti kawuwaa azazuwaa ixxidosona; bantta xoossaappe attin , hara xoossaassi oottanaappenne goynnanaappe hayqqanaagaa dosidosona .
hegaa gishshawu , sidiraaqa , misaaqanne abddanaago xoossaa toochchidi haasayiya ay asikka , woykko ay kawotettikka , woykko dumma dumma qaalan haasayiya ay zareekka qanxxettananne muxettana mala , eta keettaykka laalettidi , pito doore gidana mala , taani awaajjaas . ayssi giikko , hara ay xoossinne hagaadan oottidi , asa ashshenna &quot; yaagiis .
hegaappe guyyiyan , kawoy sidiraaqa , misaaqanne abddanaaga baabiloone biittan xoqqu xoqqu oottidi sunttiis .
kawoy naabukadanaxoori asa ubbaassi , kawotettatu ubbaassinne dumma dumma qaalan haasayiya zaretu ubbaassi hagaadan yaagidi , dabddaabbiyaa kiittiis . &quot; saro de7eetii !
&quot; ubbaappe xoqqiya xoossay taayyo oottido maalaalissiyaabaanne oorattabaa taani intteyyo odanawu koyays .
&quot; a malaatay ayba gitee ! i oottiyo oorattabay ayba minoo ! a kawotettay merinaa kawotetta; a maataykka yeletaappe yeletaa gakkanaashiina .
&quot; taani naabukadanaxoori ta kawo keettan gita duretettaaninne injjiyan de7ays .
issi gallassi taani tana yashshiya aymo aymottaas . taani ta arssan zaqqullada , be7ido aymoynne ajjuutay tana daganttiis .
hegaa gishshawu , ha aymuwaa birshshettaa tana erissana mala , baabiloonen de7iya aadhdhida eranchchata ubbaa taakko ehaanaadan azazaas .
he wode shareechchoti , murunniyaageeti , aadhdhida eranchchatinne xoolinttiyaa paydiyaageeti taakko yin , ta aymuwaa etawu yootaas; shin eti birshshettaa tana erissanawu danddayibookkona .
wurssettan ta xoossaa sunttan bilxxaasoora geetetti xeegettiya , geeshsha xoossatu ayyaanay aani de7iyo daaneeli taakko gelin , ayyo ta aymuwaa hagaadan gaada yootaas .
&quot; aadhdhida eranchchatu halaqawu bilxxaasooraa , geeshsha xoossatu ayyaanay nenan de7iyoogaanne ay xuurinne neeppe geemmennaagaa taani erays . taani aymottido aymoy hagaa; ane taayyo a birshshettaa oda .
&quot; taani ta arssan zaqqullada , biittaassi giddo ginan issi mittay eqqidaagaa ajjuutan be7aas; he mittawu geesay daro adussa .
he mittay diccidi gitatiisinne minniis; ayyo xeeray saluwaa gakkees; sa7aappe sa7aa gaxaa gakkanaashin beettees .
he mittaa hayttay xeellanawu lo77iyaagaa; a ayfeekka keehi daro; ubbawukka miyoobi an de7ees . bazzo do7ati a kuwan shemppidosona; saluwaa kafotikka a daashshaa giddon keexxidi de7idosona . paxa de7iya ubbay appe miis .
&quot; ta arssan zaqqullada , geeshsha kiitanchchay saluwaappe wodhdhishin ajjuutan be7aas .
ikka ba qaalaa xoqqu oottidi , hagaadan yaagiis; &quot; ha mittaa qanxxite; a tashiyaa karite; a hayttaakka pirxxite; a ayfiyaakka laalite . a garssan de7iya do7atinne a daashshan de7iya kafoti ubbay baqatona .
shin durumaanne a xaphuwaa birataappenne nahaasiyaappe qoxxido sanssalatan qachchidi , biittan , maataa giddon aggi bayite . saluwaappe wodhdhiya akkan ka77o; qassi bazzuwan maataa giddon do7aara de7o .
a wozanay kahay asaagaappe do7aagawu laametto . hegaadan hanidaashin , a bolli laappun layttay wuro .
ubbaappe xoqqiya xoossay asaa naatu kawotetta ubbaa haariyoogaa , kawotettaa i ba koyiyo uraassi immiyoogaanne haray atto , asa ubbaappe karettidaageetakka i sunttiyoogaa paxa de7iya asay ubbay erana mala , qasho qofaa kiitanchchati awaajjidosona . pirddaakka geeshshati odidosona &quot; yaagiis .
&quot; taani kawoy naabukadanaxoori aymottido aymoy hagaa . ha77i simmi bilxxaasooraa , taayyo a birshshettaa oda . ayssi giikko , ta kawotettaa giddon de7iya aadhdhida eranchchatuppe issoynne tana birshshettaa erissanawu danddayibeenna; shin geeshsha xoossatu ayyaanay nenan de7iyo gishshawu , neeni danddayaasa yaagaas .
&quot; he wodiyan bilxxaasoora geetettiya daaneeli dagammidi , haniyoobaa xayiis . i ba qofan shabbirettido gishshawu , guutta wodiyaa co77u giidi takkiis . yaatin , kawoy , bilxxaasooraa , ha aymoynne a birshshettay nena daganttoppo yaagiis . &quot; yaagin bilxxaasoori zaaridi , ta godawu , ha aymoy nena ixxiyaageetussi , a birshshettaykka qassi ne morkketussi gideerenneeshsha !
neeni aymuwan be7ido mittay , diccidi minnidaagee , xeeray saluwaa gakkidoogee , sa7aappe sa7aa gaxaa gakkanaashin beettidaagee ,
hayttay xeellanawu lo77idoogee , ayfeekka keehi daridoogee , ubbawu miyoobi an de7iyoogee , bazzo do7ati a kuwan shemppidoogeenne saluwaa kafotikka a daashshaa giddon keexxidi de7idoogee ,
kawuwawu , he mittay nena ! neeni gitatadasanne minnadasa; ne gitatettay diccidi , saluwaa gakkiis; ne kawotaa maataykka sa7aa gaxaa gakkiis .
&quot; kawuwawu , neeni geeshsha kiitanchchay saluwaappe wodhdhidi , &quot; ha mittaa qanxxidi xayssite; shin a durumaanne a xaphuwaa birataappenne nahaasiyaappe qoxxido sanssalatan qachchidi , biittan , maataa giddon aggi bayite . saluwaappe wodhdhiya akkan i ka77o; laappun layttay wurana gakkanaashin , bazzo do7adan de7o ! &quot; giyo wode be7adasa .
&quot; kawuwawu , a birshshettay hagaa . hagee ubbaappe xoqqiya xoossay ta godaa kawuwaa bolli polanawu kiittido pirddaa .
neeni asa giddoppe goodettada , bazzo do7atuura issippe de7ana . neeni booradan maataa maananne saluwaappe wodhdhiya akkan ka77ana . qassi ubbaappe xoqqiya xoossay asaa naatu kawotetta ubbaa haariyoogaanne kawotettaa ba koyido urawu immiyoogaa neeni erana gakkanaashin , laappun layttay ne bollan aadhdhana .
&quot; durumay ba xaphuwaara biittan attanaadan azazettidoogee , neeni saluwaa xoossay biittaa ubbaa haariyoogaa eriyo wode , ne kawotettay neeyyo simmanaagaa bessees .
hegaa gishshawu , kawuwawu , ta zoriyaa ekka . nagaraa oottiyoogaa aggada , xillobaa ootta; huqqunnettidaageeta naaqqiyoogaa aggada , etawu qaretta . yaatin , geella neeni saro de7ana wodee aduqqikkonne yaagiis .
&quot; hagee ubbay kawuwaa naabukadanaxoora bolli gakkiis .
tammanne naa77u aginaappe guyyiyan , kawoy baabiloonen de7iya kawo keettaa bolli dembbayi keexxidosan hemettiiddi
hagaadan yaagiis; hagee ta kawo keettay an de7ana mala , taani ta gita wolqqan , ta gitatettaa bonchchuwaassi gimbbissido baabiloone katamaa gitaa gidennee ? yaagiis .
&quot; i haasayidi wurssennan de7ishin , saluwaappe hagaadan giya qaalay puttu giis; puttu giidi , kawuwaa naabukadanaxooraa , ne bollan pirddettida pirdday hagaa: ne kawotettay neeppe ekettiis .
neeni asaa giddoppe goodettada , bazzo do7aara daana; neeni booradan maataa maana . ubbaappe xoqqiya xoossay asaa naatu kawotetta ubbaa haariyoogaanne kawotettaa i ba koyido uraassi immiyoogaa neeni erana gakkanaashin , laappun layttay ne bolli aadhdhana yaagiis .
&quot; naabukadanaxoora bolli giidobay sohuwaarakka polettiis . asa giddoppe goodettidi , booradan maataa miis . a bollaykka saluwaappe wodhdhiya akkan ka77iis . a binnaanay ankkuwaa baalliyaadan , a xugunttaykka kafuwaa xugunttaadan dicciis .
&quot; he laappun layttay wurido wode , taani naabukadanaxoori xoqqu gaada saluwaa xeellaas; ta wozanay kahaykka simmiis . simmin ubbaappe xoqqiya xoossaa galataas; merinawu de7iyaagaakka bonchchaasinne sabbaas . &quot; a maatay merinaa maataa; a kawotettaykka yeletaappe yeletaa gakkanaashiina .
sa7an de7iya asay ubbay ayyo aybanne gidenna . saluwan de7iya kiitanchchatu bollinne sa7an de7iya asaa bolli i ba dosaa oottees . a kushiyaa teqqanawu danddayiyaabi baawa , woykko a ay oottay ? yaagidi oychchiyaabi baawa .
&quot; ta wozanay simmaanne , ta kawotettaa bonchchuwaa gishshawu , ta anggaynne ta puulay taayyo simmi aggiis . kase tana zoriyaageetinne ta oosanchchati tana koyidosona . taani ta kawotettan minnaas; kaseegaappekka aadhdhiya gitatettay taayyo gujettiis .
&quot; ha77i simmi taani naabukadanaxoori saluwaa kawuwaa galatays; a xoqqu xoqqu oottaysinne bonchchays . ayssi giikko , i oottiyoobay ubbay likke; a ogeti ubbaykka xillo; qassi otoruwan biyaageeta i kawushshanawu danddayees &quot; yaagidi xaafiis .
issi gallassi kawoy belshshaaxaari ba oosanchchatuppe issi sha7atussi gibiraa giigissiis; giigissidi etaara issippe woyniyaa eessaa uyiis .
belshshaaxaari woyniyaa eessaa uyidi , ba aaway naabukadanaxoori yerusalaamen de7iya beeta maqidasiyaappe ehiido worqqaappenne biraappe oosettida ushsha miishshata ehaana mala azaziis . ayssi giikko , inne a oosanchchati , a keettaayetinne a baakkoti ubbay he ushsha miishshatun eessaa uyana mala , i koyiis .
yaatin , eti he yerusalaamen de7iya xoossaa beeta maqidasiyaappe ehiido worqqaappe oosettida ushsha miishshata kawuwaayyo ehiidosona . ehin kawoy , a oosanchchati , a keettaayetinne a baakkoti he miishshatun tigettida woyne eessaa uyidosona .
eti he woyne eessaa uyiiddi , worqqaappe biraappe , nahaasiyaappe , birataappe , mittaappenne shuchchaappe oosettida xoossata galatidosona .
he wode qoppennan de7ishin , asa kushe biradhdheti awuppekko kiyidi yiidi , kawo keettan meeshettida godaa bollan , xomppiyaa wottiyo ballaa sinttan xaafidosona . he kushee xaafiyo wode , kawoy ba huuphen be7iis .
be7in a som77oy laamettidi , bidintta milatiis; qassi yashshan a gaadee kokkoriis; a gulbbataykka ixxiis .
kawoy ba qaalaa xoqqu oottidi , murunniyaageeta , aadhdhida eranchchatanne xoolinttiyaa paydiyaageeta ehaanaadan azaziis . eti yin baabiloone aadhdhida eranchchata hagaadan yaagiis; &quot; ha xifatiyaa nabbabidi , a birshshettaa tawu yootiya uri ooninne , ochchaa teeraa milatiya maayuwaa maayana; a qooriyan worqqa sanssalataa aattana; qassi i ta kawotettaa haariya heezzantto asa gidana &quot; yaagiis .
hegaappe guyyiyan , kawuwaa aadhdhida eranchchati ubbay a sintti aadhdhidosona; shin etappe ooninne he xifatiyaa nabbabanawu , woykko a birshshettaa odanawu danddayibeenna .
hegan kawoy belshshaaxaari kaseegaappe aadhdhi dagammin , a som77oykka kaseegaappe aadhdhi bidintta milatiis . a oosanchchatikka haniyoobaa xayidosona .
kawoynne a oosanchchati wocamiyoogaa a aayyiyaa kawiyaa siyada , eti gibiraa miyo aaho keettaa gelada , hagaadan yaagaasu; &quot; kawuwawu , merinawu de7a ! ha qofan keehi shabbirettoppa; ne som77oykka laamettoppo .
geeshsha xoossatu ayyaanay an de7iyo issi asi ne kawotettaa giddon de7ees . eray , akeekaynne xoossatuugaa mala aadhdhida eratettay an de7ees . kase ne aaway kawoy naabukadanaxoori a shareechchotussi , murunniyaageetussi , xoolinttiyaa paydiyaageetussinne aadhdhida eranchchatussi halaqa oottidi sunttiis .
ayssi giikko , ayyo lo77o ayyaanay , eraynne akeekay de7ees; aymuwaa birshshanawu , qan77ishiyaa odanawunne xuuraa qonccissanawu i danddayees . hegaa gishshawu , kawoy bilxxaasoora giidi sunttido daaneela xeesa . i neeyyo xifatiyaa birshshettaa odana &quot; yaagaasu .
he wodee daaneela kawuwaakko ehin , kawoy a hagaadan yaagiis; &quot; neeni daaneelee ? ta aaway kawoy yihudaappe omooddidi ehiidoogeetuppe issuwaa giyoy nenee ?
xoossatu ayyaanay nenan de7iyoogaanne eray , akeekaynne keehi aadhdhida eratettay neeyyo de7iyoogaa taani siyaas .
ha xifatiyaa nabbabanawunne a birshshettaa taayyo odanawu murunniyaageetinne aadhdhida eranchchati yiidosona; shin eti birshshettaa taayyo odanawu danddayibookkona .
neeni birshshettaa odanawunne deexo oyshatu zaaruwaa immanawu danddayiyoogaa taani siyaas . ha77i simmi neeni ha xifatiyaa nabbabanawunne a birshshettaa taayyo odanawu danddayikko , ochchaa teeraa milatiya maayuwaa maayana; ne qooriyan worqqa sanssalatay aadhdhana; qassi neeni kawotettaa haariya heezzantto asa gidana &quot; yaagiis .
yaagin daaneeli kawuwaassi zaaridi , &quot; neeni immiyo imoy neessa gido; ne woytuwaakka hara urawu imma . taani mati xifatiyaa kawuwaassi nabbabana; birshshettaakka odana .
&quot; kawuwawu , ubbaappe xoqqiya xoossay ne aawaa naabukadanaxoorassi kawotaa , gitatettaa , bonchchuwaanne anggaa immiis .
i ayyo immido gitatettaa gaasuwan he asatinne dumma dumma qaalaa haasayiya zareti ayyo yayyidosonanne kokkoridosona . ba woranawu koyiyoogaa woriis; ashshanawu koyiyoogaakka ashshiis; ba xoqqissanawu koyidoogaakka xoqqissiis; kawushshanawu koyidoogaakka kawushshiis .
shin i otorettido wodenne a wozanay muumido wode , ba kawotaa araataappe wodhdhiis; a bonchchoykka qaarettiis .
asaa giddoppe goodettiis; a wozanay kahaykka laamettin , do7a mala gidiis . booradan maataa miiddi , dembbaa haretuura issippe de7iis . a bollaykka saluwaappe wodhdhiya akkan ka77iis . hegeekka ubbaappe xoqqiya xoossay asaa naatu kawotetta ubbaa haariyoogaanne i ba koyido uraassi immiyoogaa i erana gakkanaassa .
&quot; shin nenoo , belshshaaxaaraa , neeni a na7ay he ubbaa erayddakka , ne huuphiyaa ziqqi oottabaakka .
qassi saluwaa godaa bollan otorettada , ne huuphiyaa xoqqu xoqqu oottadasa . a beeta maqidasiyaappe bonqqiyan yiida worqqa miishshata neeni ehiissin , ne oosanchchati , ne keettaayetinne ne baakkoti woyniyaa eessaa etan uyidosona . qassi xeellanawu , siyanawunne eranawu danddayenna xoossata , biraappe , worqqaappe , nahaasiyaappe , birataappe , mittaappenne shuchchaappe oosettidaageeta galatadasa . ne shemppuwaanne ne gelaa kessaa ba kushiyan oyqqida xoossaa bonchchabaakka .
hegaa gishshawu , ha kushe biradhdheti appe kiitettin , ha xifatee xaafettiis .
&quot; xifateekka , manee , manee , taqeel , uufarssiin yaagiyaagaa .
a birshshettaykka hagaa; manee qoodettiis giyoogee xoossay ne kawotaa layttaa qoodidi , wuranaadan oottiis giyoogaa .
taqeel mazzanettiis giyoogee meezaanan mazzanettada , kawuyyada beettadasa giyoogaa .
parees shaahettiis giyoogee ne kawotettay shaahettidi , meedoonatuyyoonne parssetuyyo imettiis giyoogaa &quot; yaagiis .
hegaappe guyyiyan , belshshaaxaari azazin , ochcha teeraa milatiya maayuwaa daaneela mayzzidosona; a qooriyankka worqqa sanssalataa aattidosona; qassi kawotettaa haariya heezzantto asa gidanaadan awaajjidosona .
he galla qammi morkketi gelidi , baabiloone kawuwaa belshshaaxaara woridosona .
worin a kawotettaa meedooniyaa daariyoosi ekkiis . he wode daariyoosayyo layttay usuppun tammanne naa77a .
kawoy daariyoosi ba kawotettaa ubbaa giddon baappe garssaara biittaa haariya xeetanne laatamu asata sunttiyoogee lo77o giidi qoppiis .
qassi kawuwaassi aybanne pacissennaadan , he biittaa haariyaageeta xeellana mala , heezzu asata halaqa oottidi dooriis; doorettidaageetuppe issoy daaneela .
daaneeli oosuwaa oottanawu bawu de7iya dumma eran hara halaqatuppenne biittaa haariyaageetuppe aadhdhidi beettiis . hegaa gishshawu , kawoy a ba kumetta kawotettaa bolli bolla oottidi sunttanawu halchchiis .
yaatin , biittaa haariyaageetinne halaqati daaneela mootanawu , i ayssiyo aysuwaa bolli bala demmana giidi koyidosona . shin i keehi kiphatanne ammanettiya asa; qassi geellabaa oottenna asa gidido gishshawu , a mootanawu a bolli ayba balanne demmibookkona .
wurssettan eti giiddi , &quot; a xoossaa higgiyaa baggaara gidikkoppe attin , hara baggaara daaneela mootiyoobaa demmokko &quot; yaagidosona .
hegaappe guyyiyan , biittaa haariyaageetinne halaqati issippe kawuwaakko biidi , hagaadan yaagidosona; &quot; kawuwawu daariyoosaa , merinawu de7a !
nuuni ne kawotettaa oosuwaa oottiya halaqati , biittaa haariyaageeti , ola gadaawati , zoriyaageetinne awuraajjaa haariyaageeti ubbay maayido issi zoretay de7ees . hegeekka hachchippe biidi hasttamu gallassay gakkanaashin , ay asinne nena kawuwaa woossanaappe attin , hara ay asakka woykko ay xoossakka woossennaadan , neeni awaajuwaa kessanaassa; geelladan woossiyaabi de7ikko , gaammotu ollan olettanaadan neeni azazanaassa .
simmi kawuwawu , ha awaajoy shaarettenna meedoonatunne parssetu higgiyaadan , minonne laamettennaagaa gidana mala parama &quot; yaagidosona .
hegaa gishshawu , kawoy daariyoosi awaajuwaa xaafidi paramiis .
daaneeli awaajoy parametti kiyidoogaa erido wode , ba soo biis; biidi bolla pooqiyan de7iya kifiliyaa geliis . he kifiliyaa maskkootee yerusalaame baggi simmidi dooyetti uttidaashin , ba kase woossiyoogaadankka gulbbatidi , ba xoossaa galatiiddi , hachchi hachchi heezzutoo woossiis .
hegaappe guyyiyan , ha asati issippe biidi , daaneeli ba xoossaa woossishiininne maaduwaa oychchishin demmidosona .
demmidi kawuwaakko biidosona; biidi kawuwaa , &quot; kawuwawu , ha hasttamu gallassatu giddon nena woossanaappe attin , hara ay asakka woykko ay xoossakka woossiyaabi gaammotu ollan olettanaadan awaajjabeykkiiyye ? &quot; yaagidi awaajuwaabaa haasayidosona . kawoy zaaridi , &quot; awaajjaas; awaajoy shaarettenna meedoonatunne parssetu higgiyaadan minnidaagaa &quot; yaagiis .
yaagin eti , &quot; kawuwawu , yaatin hekko yihudaappe omoodettidi , yiidaageetuppe issuwaa gidiya daaneeli , neeyyookka neeni paramada kessido ne awaajuwaayyookka azazettenna . i ha77ikka hachchi hachchi heezzutoo ba xoossaa woossees &quot; yaagidosona .
kawoy hegaa siyido wode keehi azzaniis; daaneela ashshanawu qofaa qachchidi , away wullana gakkanaashin , ashshiyo ogiyaa ubbaa koyiis .
he wode asati issippe kawuwaakko biidi , &quot; kawuwawu , meedoonatunne parssetu higgiyaadan gidikko , kawoy awaajjido awaajoy woykko azazido azazoy laamettennaagaa neeyyo era &quot; yaagidosona .
hegaa gishshawu , kawoy azazin , daaneela ehiidi , gaammotu ollan olidosona . olishin kawoy daaneela , &quot; neeni ubbaton goynniyo xoossay nena ashsho &quot; yaagiis .
eti shuchchaa ehiidi , ollaa doonaa baridosona; ooninne daaneela hegaappe kessennaadan , kawoy ba maatafaanne ba kawotettaa halaqatu maatafaa gorddido shuchchaa bolli wottiis .
hegaappe guyyiyan , kawoy ba keettaa simmidi , quma meennaaninne pashkkissiyaabaa aybakka baakko shiishshennan , xiskkuwaara xayidi aqiis .
maallado guuran kawoy denddidi , eesotiiddi gaammotu ollaakko biis .
ollaakko bi gakkidi hirggiiddi , &quot; de7o xoossaa ashkkarawu daaneelaa , neeni ubbaton goynniyo ne xoossay nena gaammotuppe ashshanawu danddayidee ? &quot; yaagidi xeesiis .
daaneeli zaaridi , &quot; kawuwawu , merinawu de7a !
ta xoossay bari kiitanchchaa kiittidi , gaammotu doonaa gorddiis; eti tana bochchibookkona . ayssi giikko , taani a sinttan xillo . qassi kawuwawu , taani ne sinttankka moorobaa oottabeykke &quot; yaagiis .
yaagin kawoy keehippe ufayttiis; ufayttidi daaneela ollaappe kessanaadan azaziis . daaneeli ollaappe kiyiis; ba xoossan i ammanettido gishshawu , a bollan ayba deshettikka beettibeenna .
hegaappe guyyiyan , daaneela mootida asata ehaanaadan kawoy azaziis . azazin eti oyqettidi , bantta maccaasaaranne bantta naatuura issippe yiidi , ubbaykka gaammuwaa ollan olettidosona . eti ollaa duge gakkennan de7ishin , gaammoti sophi ekkidi , eta meqettaa mentteretti aggidosona .
hegaappe guyyiyan , kawoy daariyoosi asaa ubbaassi , kawotettatussi ubbaassinne dumma dumma qaalan haasayiya zaretussi ubbaassi hagaadan yaagidi xaafiis; &quot; saro de7eetii !
&quot; ta kawotettan de7iya asay ubbay daaneela xoossaassi yayyana malanne kokkorana mala , taani awaajuwaa kessaas . &quot; ayssi giikko , i de7o xoossaa; qassi i merinawu de7iyaagaa . a kawotettay mulekka xayenna; a kawotaa maataykka mule attenna .
i ashsheesinne metuwaappe kessi ekkees . saluwankka sa7ankka malaataanne oorattabaa oottees . daaneela gaammotu doonaappe ashshidaagee a ! &quot; yaagiis .
hegaa gishshawu , ha daaneeli daariyoosa kawotettaa wodenne parssiyaa qiiroosa kawotettaa wode ubban ishalidi de7iis .
baabiloone kawoy belshshaaxaari kawotido koyro laytti , daaneeli ba arssan zaqqullidi , aymuwaanne ajjuutaa be7iis . i ba aymuwan be7ido ayfe yohota xaafiis .
daaneeli hagaadan yaagidi xaafiis; &quot; qammi taani ta ajjuutan saluwaappe yiida oyddu carkkoti wogga abbaa bul77akkishin be7aas .
qassi issoy issuwaappe dummatiya oyddu gita do7ati abbaappe kiyidosona .
&quot; koyro do7ay gaammo milatees; qassi ayyo ankkuwaadan qefee de7ees . ta xeellishin , a qefee shodettin , biittaappe denddidi , asadan naa77u gediyan eqqanaadan oosettiis; qassi asa wozanaykka awu imettiis .
&quot; qassi naa77antto do7ay issi baggaa xoqqu giidi eqqida beere giyo iita do7aa milatees . he do7ay heezzu gaylle meqettaa ba doonan baaridi , ba achchan saxxi oyqqiis . yaatidaagee , dendda; denddada daro ashuwaa ma geetettiis .
&quot; hegaappe simmin qassi , maahe milatiya hara do7aa be7aas . a zokkuwan kafuwaa qefe milatiya oyddu qefeti de7oosona . qassi ayyo oyddu huupheti de7oosona . ha do7aayyo haariyo maatay imettiis .
&quot; hegaappe simmin , qamma ajjuutan yashshiya , daganttiyaanne keehippe minniya oyddantto do7aa be7aas . ayyo gita birata achchati de7oosona . i banan gayttidabaa ubbaa etan mentterettidi meesinne miishin attidaagaa bari gediyan yererettees . kase ta be7ido do7atu ubbaappe i dummatees; ayyo tammu kacee de7ees .
taani ha kacetubaa qoppishin , he kacetu giddoppe hara issi guutta kacee kiyishin be7aas; he kacee hankko kacetuppe heezzata xoqollidi oliis . ha kaciyaassi asa ayfe milatiya ayfeenne otoruwan haasayiya inxxarssay de7ees .
&quot; taani hegaa xeellishin , kawotaa araatati utettawu giigidosona . giigin merinaasappe de7iyaagee ba araatan uttiis . a maayoy shachchaadan , a huuphiyaa binnaanaykka puuttuwaadan bootta . a araataynne araataa irzzoti tamaadan lacottoosona .
tamaa shaafay pulttidi , a araataa giddoppe kiyees . sha7utoo sha7ati ayyo oottoosona; qassi daro miilooneti a sinttan eqqidosona . yaatidaashin pirddaa pirddiyoogee doomettiis; maxaafatikka dooyettidosona .
&quot; ha guutta kacee haasayiyo otoro qaalay taayyo siyettiyo gishshawu , taani ha77ikka tolada xeellaas . xeellishin eti ha do7aa woridi , eexxiya taman a olidi xayssidosona .
hankko heezzu do7ata gidikko , eta maataykka ekettiis; shin eti keerettida wodiyaa paxa de7ona geetettidosona .
&quot; qassikka taani he qamma ajjuutan , asa na7a milatiyaagee saluwaa shaaraara yiyaagaa be7aas . yiidaagee merinaasappe de7iyaagaakko shiiqin , eti a a sintti aattidosona .
asay ubbay , kawotettati ubbaynne dumma dumma qaalan haasayiya zareti ubbay ayyo haarettana mala , maatay , bonchchoynne kawotettay ayyo imettiis . a maatay merinawu shaarettenna maataa; a kawotettay mulekka xayennaagaa .
&quot; tana daaneela gidikko , ta be7idoban ubban dagammaas; ta ajjuutaykka tana shabbariis .
yaatin , taani hegaa eqqidaageetuppe issuwaakko shiiqada , ha ubbaassi tumu birshshettay aybakko oychchaas . oychchin i taayyo a birshshettaa ubbaa hagaadan yaagidi odiis;
ha oyddu gita do7ati ha sa7an sinttappe denddana oyddu kawotettata .
shin ubbaappe xoqqiya xoossaa geeshshati a kawotettaa ekkidi , merinawu banttassa oottana; meri merinawu kawotettaa eti laattana yaagiis .
&quot; hegaappe guyyiyan , taani hara do7atu ubbaappe dummatidi yashshiya oyddantto do7aassi de7iya tumu birshshettaa eranawu koyaas . he do7aassi birata achchaynne nahaase birata xugunttay de7ees; i banan gayttidabaa ubbaa mentterettidi meesinne miishin attidaagaa bari gediyan yererettees .
qassi ha do7aa huuphiyan de7iya tammu kacetubaanne qassi guyyeppe kiyidi , etappe heezzata xoqolli olida qeeri kaciyaabaakka eranawu koyaas . he qeeri kaciyaassi ayfetinne otoro qaalaa haasayiya inxxarssay de7ees . he kacee hankkootu ubbaappe aadhdhi yashshiyaagaa .
taani xeellishin , ha kacee geeshshatuura olaa gayttidi , merinaasappe de7iyaagee yaana gakkanaashin , eta xooniis .
hegaappe guyyiyan , ubbaappe xoqqiya xoossaa geeshshatussi pirdday pirddettiis; eti kawotettaa laattiyo wodeekka gakkiis .
&quot; i taayyo birshshettaa hagaadan yaagidi yootiis; oyddantto do7ay ha sa7an sinttappe denddana oyddantto kawotettaa . he kawotettay hara kawotettaa ubbaappe dumma; biittaa sa7aa i maana , yedhdhananne mentterettana .
qassi tammu kaceti ha kawotettatuppe denddana tammu kawota . hegaappe guyyiyan , kase tammu kawotuppe dummatiya hara kawoy denddana . i etappe heezzu kawota xoonidi haarana .
i ubbaappe xoqqiya xoossaa bolli xalidi haasayana; a geeshshatakka huqqunnana . qassi wodetanne wogaa laammanawu qaaqqatana . wodee , wodetinne wodiyaa baggay gakkanaashin geeshshati a maataappe garssaara haarettana .
&quot; shin hegaappe guyyiyan , pirddaa pirddiyoogee doomettana; doomettin a maatay mulee ekettana; ekettidi merinawu xayana .
saloppe garssaara de7iya kawotettatu ubbaa maatay , wolqqaynne gitatettay ubbaappe xoqqiya xoossaa geeshsha asatuyyo imettana . a kawotettaykka merinaa kawotetta gidana; deriyaa haariyaageeti ubbati ayyo azazettananne ayyo oottana yaagiis .
&quot; ta ajjuutaabay hagan wuriis . taani daaneeli , ta qofan daro shabbarettaas; ta som77oykka hegaa erissees . shin ubbabaakka taani ta wozanan wottaas &quot; yaagidi xaafiis .
belshshaaxaari kawotido heezzantto laytti , taani daaneeli hagaappe kase be7ido ajjuutaappe hara ajjuutaa be7aas .
he ajjuutan ay be7idanaa giikko , elaama biittan suusa giyo kataman , uulaaya giyo shaafaa lanqqen eqqidaagaa tana be7aas .
he shaafaa lanqqen naa77u adussa kaceti de7iyo dorssa orggee eqqiis . naa77u kacetuppe issoy guyyeppe mokkiis; shin koyro mokkidaagaappe aduqqees .
he dorssa orggee ba kaciyan qaycanawu , arggo baggi , huuphessa bagginne tohossa baggi xenggishin be7aas . aara eqettanawunne a wolqqaappe kessi ekkanawu ay meheenne danddayibeenna . i ba koyidoogaa oottiis; yaatidi bana gitayiis .
taani ha ajjuutaabaa qoppishin , issi deeshsha orggee arggo baggappe kiyidi , biittaa sa7aa kanttidi , tohoy sa7aa yedhdhennan yiis; ayyo naa77u ayfetuppe gidduwan issi wogga kacee de7ees .
ikka daro hanqquwaara jaamidi , shaafaa lanqqiyan taani be7ido naa77u kaciyaara de7iya dorssaakko , waretawu xenggiiddi yiis .
yi gakkidi , daro yiillotidi , taani xeellishin , dorssa orggiyaa kaceti naa77aykka meqqana gakkanaashin , iita dom77ettaa dom77iis . dorssa orggiyaassi aara eqettanawu wolqqay baawa; hegaa gishshawu , deeshsha orggee a onggidi , yedhdhi eqqiis . deeshsha orggiyaa wolqqaappe he dorssa orggiyaa ashshiyaabi baawa .
he deeshsha orggee keehi gitatiis; shin a wolqqay dari dari biyo wode , a wogga kacee meqqiis; meqqidaagaa sohuwan , oyddu wogga kaceti biittaayyo oyddu bagga ginaakko simmidi diccidosona .
ha oyddu kacetuppe issuwaa bolli hara guutta kacee mokkidi , wolqqan tohossakko , arshshokkonne israa7eela biittaakko simmidi dicciis .
i biidi saluwan de7iya olanchchata gakkanaashin dicciis; diccidi saluwaa xoolinttetuppe unddennaageeta sa7an duge olidi , eta yedhdhiis .
qassi i bana xoqqu oottidi , olanchchatu gadaawaara likkissiis . hachchi hachchi assi yarshshiyo xuuggiyo yarshshuwaakka teqqiis . qassi a beeta maqidasiyaakka laaliis .
makkalaa gaasuwan geeshshatu olanchchatinne hachchi hachchi yarshshiyo yarshshoy he kaciyaassi imettiis . tumaykka sa7an olettiis; he kacee oottiyoobay ubbay ayyo injjetiis .
hegaappe guyyiyan , issi geeshsha kiitanchchay haasayishin taani siyaas . hankko geeshsha kiitanchchay ha kiitanchchaa , &quot; ha hachchi hachchi yarshshiyo yarshshuwaa ajjuutay polettana wodee awudee ? ha makkalay bashshaa ehiiddi , awude gakkanaashin gam77anee ? qassi saluwaa olanchchatinne geeshsha sohoy awude gakkanaashin yerettiiddi de7anee ? &quot; yaagidi oychchiis .
yaagin koyro geeshsha kiitanchchay zaaridi , &quot; naa77u sha7anne heezzu xeetu maalladoynne omarssay gakkanaashin gam77ana; hegaappe guyyiyan , beeta maqidasee geeyana &quot; yaagidi yootishin siyaas .
taani , daaneeli , ha ajjuutaa be7ayddanne a birshshettaa eranawu qoppaydda de7ishin , issi asa milatiyaagee ta sinttan eqqidaagaa be7aas .
qassi taani uulaaya shaafaappe , &quot; gabreelaa , ha bitaniyaassi ha ajjuutaa birshshettaa yoota &quot; yaagiya cenggurssaa siyaas .
i yiidi taani eqqido sohuwaa matido wode , taani dagammada , ta som77uwaa biittawu duge zaarada kunddaas . kunddin i tana , &quot; asa na7awu , ha ajjuutay wurssettaa wodiyaabaa bessiyaagaa gidiyoogaa akeeka &quot; yaagiis .
i tanaara haasayiyo wode , taani biittan gufannada , xiskkuwaa kayra uttaas . yaatin , i tana biittaappe pude denttidi , ta gediyan essiis .
essidi tana , &quot; siya , taani godaa hanqquwaa wurssettan hananawu de7iyaabaa yootays; ayssi giikko , ha ajjuutay goday keeri wottido wurssettaa wodiyan hananabaa yootees .
&quot; neeni be7ido naa77u kaciyaara de7iya dorssa orggee meedoonanne parsse kawotu leemiso .
deeshshaa orggee qassi giriike kawuwaa leemiso; a naa77u ayfetuppe gidduwan de7iya wogga kacee koyro kawuwaa .
kacee me77i wodhdhin , a sohuwan mokkida oyddu kaceti a kawotettaappe shaahettidi kiyana oyddu kawotettatu leemiso; shin eta wolqqay koyroogaa wolqqaa gakkenna .
&quot; eta kawotettaa wurssettay gakkiyo wodenne eta makkalay zawaa gakkiyo wode , issi meqettaa iitanne cimmiya cincca kawoy denddana .
i keehi mino gidana; shin ba wolqqaana gidenna . daganttiya bashshaa i bashshana; i oottiyoobay ubbabay ayyo injjetana . i mino asatanne geeshsha asata xayssana .
i cimmiyo gishshawu , ayyo injjetana; qassi i bana ubbaappe xoqqu xoqqu oottana . eti sa7i saro gi uttidaashin , etappe darota worana; qassi halaqatu halaqaara i eqettana . shin asi bonchchennan i bawu xayana .
&quot; neeyyo odettida naa77u sha7anne heezzu xeetu maalladuwaanne omarssaa xeelliya ajjuutay tuma; shin daro wodiyaappe guyyiyan polettanawu de7iyo gishshawu , gorddada maatafaa a bolli wottada naaga &quot; yaagiis .
taani daaneeli , keehi daafurido gishshawu , sahettada daro gallassaa zin77aas . hegaappe guyyiyan denddada , kawuwaa oosuwaa baas . ha ajjuutan taani keehippe shabbirettaas; akeekanawukka danddayabeykke .
meedoona biittaa asa gidiya arxxekssiisa na7ay daariyoosi baabiloonen kawotiis .
i kawotido koyro laytti , taani daaneeli , geeshsha maxaafata nabbabaas; nabbabaydda hananabaa yootiya ermmaasassi goday yootidoogaadan yerusalaamee laappun tammu layttaa kolettidi gam77anawu de7iyoogaa akeekaas .
hegaa gishshawu , taani godaakko xoossaakko simmaas; simmada waaruwaa maayada , bidinttaa bolli uttada , xoomaydda , a woossaysinne ayyo watiwatays .
taani nagaraa paaxaydda , godaa ta xoossaa hagaadan yaagada woossaas; &quot; abeet godawu , wolqqaamanne yashshiya xoossawu , nena siiqiyaageetuyyoonne ne azazuwaayyo eeniyaageetuyyo ne aggenna siiquwaanne maachchaa naagiyaagoo ,
nuuni nagaraa oottidanne balida; nuuni iitabaa oottidanne makkalida; ne azazuwaappenne ne wogaappe wora simmida .
nu kawotuyyo , nu halaqatuyyo , nu aawatuyyoonne biittan de7iya asa ubbaayyo ne sunttan hananabaa yootida ne ashkkarati odidoogaa siyennan ixxida .
&quot; abeet godawu , neeni xillo; shin nuuni hachchi yeellaa maayida . yihudaaninne yerusalaamen de7iya asay ubbay , nuuni neeyyo ammanettennan ixxin , neeni haaho biittaaninne mata biittan laalido israa7eela asay ubbay yeellatida .
abeet godawu , nuuni , nu kawoti , nu halaqatinne nu aawati nena naaqqido gaasuwan yeellaa maayida .
hin nuuni ayyo makkalidabaa gidikkokka , goday nu xoossay maariyaagaanne atto yaagiyaagaa .
nuuni godaassi , nu xoossaassi , azazettibookko; qassi hananabaa yootiya ba ashkkaratu baggaara i immido a higgiyaa naagibookko .
israa7eela asay ubbay ne higgiyaa menttidi , wora simmidosona; ne azazuwaassikka eenibookkona . &quot; nuuni ne bolli nagaraa oottido gishshawu , xoossaa ashkkaraa muuse higgiyaa maxaafan xaafettida qanggettaynne pirdday nu bolli tigettiis .
qassi nu bollinne nuna kaalettiyaageetu bolli gita bashshaa ehaanawu neeni haasayido qaalaa nu bolli poladasa . ayssi giikko , yerusalaame bolli gakkidabaa mali saloppe garssan hara biittaa bolli mulekka gakkibeenna .
muuse higgiyan xaafettidoogaadan , ha bashshay ubbay nu bolli gakkiis . gakkinkka nu nagaraappe simmibookko; ne tumaa ezggibookko; nena , godaa nu xoossaakka maarotaa oychchibookko .
goday ha bashshaa nu bollan ehaanawu guyye gibeenna; ayssi giikko , goday nu xoossay ba oottiyooban ubban xillo; shin nuuni ayyo azazettennan ixxida .
&quot; abeet godawu , nu xoossawu , kase ne asaa ne mino kushiyan gibxxeppe kessada , hachchiigaadankka ne sunttaa xeegissidaagoo , nuuni nagaraa oottida; nuuni balida .
abeet godawu , neeni kase ne xillo ooso ubbaa oottidoogaadan , hay ne hanqquwaanne ne teegaa ne katamaappe , yerusalaameppe , ne geeshsha deriyaappe , wora zaara . nuuni oottido nagaraynne nu aawati oottido mooroy yerusalaamenne ne asaanne nu yuushuwan de7iya ubbaassi qilliicciyoobaa kessiis .
&quot; simmi ha77i nu xoossawu , taani ne ashkkaray woossiyo woosaanne watiwatuwaa siya . godawu , ne sunttaa gishshawu gaada , ha kolettida ne beeta maqidasiyaa ne keha ayfiyan xeella .
abeet ta xoossawu , ne hayttaa nuukko yeggada siya; ne ayfiyaakka dooyada , ne sunttan xeesettida katamaa bashshaa xeella . nuuni neessi watiwatiyoogee , nu xillotettaa gishshaassa gidennan , ne gita maarotettaa gishshaassa .
&quot; abeet godawu , siya ! abeet godawu , atto ga ! abeet godawu , ezgganne ootta ! ne katamaynne ne asay ne sunttan xeesettido gishshawu , abeet ta xoossawu , ne sunttaa gishshawu gam77oppa &quot; yaagaas .
taani woossaydda , ta nagaraanne ta asaa israa7eela nagaraa paaxayddanne ta xoossaa geeshsha deriyaabaa , yerusalaamebaa godaassi ta xoossaassi watiwataydda takkaas .
hegaadan hanaydda taani de7ishin , kase ajjuutan taani be7ido gabreeli , taakko eesuwan paalliiddi , omarssa yarshshuwaa yarshshiyo saatiyan puttu giis .
i hagaadan yaagidi , taayyo yootiis; &quot; daaneelaa , taani eraanne akeekaa neeyyo immanawu ha77i yaas .
neeni biron woosaa doommaanne ne woosaa zaaroy imettiis; taanikka hegaa neeyyo yootanawu yaas . ayssi giikko , xoossay nena keehi dosees . hegaa gishshawu , taani odiyoogaa qoppa; ajjuutaakka akeeka .
&quot; laapputoo laappun tammu layttay xoossay ne asaassinne ne geeshsha katamaassi keerido wodiyaa . he wodetun naaqoy wurana; nagaraa oosoy attana; mooroy maarettana; merinaa xillotettay gelana; ajjuutaynne hiraagay polettananne ubbaappe aadhdhida geeshsha sohoy tiyettana .
&quot; hegaa gishshawu , hagaa eranne akeeka . yerusalaame katamay bottokonettanawunne keexettanawu azazoy kiyido gallassaappe biidi halaqay masee yaana gakkanaashin , laapputoo laappunaynne usuppun tammanne naa77utoo laappun layttay aadhdhana . hegan yerusalaame katamay bottokonettana; ogetikka yuushuwaa gimbbetikka oosettana . shin gimbbettiyo wodee meto wode gidana .
&quot; usuppun tammanne naa77utoo laappun layttaappe guyyiyan , masiyaa asi worana . a matan aybinne baawa . yiya halaqaa asay katamaanne beeta maqidasiyaa laalana . he katamaa wurssettay di7uwaadan akeekennan yaana . he wodeppe biidi wurssettay gakkanaashin , olaynne bashshay awaajetti uttiis .
he halaqay laappun laytta gakkanaassi asaara mino maachchaa maacettana . he laappun layttatu gina shaahuwan i yarshshuwaa yarshshiyoogaanne imotaa immiyoogaa teqqana . beeta maqidasiyaayyo giddo ginan bashshaa tunatettaa i essana . wurssettan awaajettida boshay a bolli tigettana &quot; yaagiis .
parsse kawoy qiiroosi kawotido heezzantto laytti , bilxxaasoora giyo daaneelassi hara ajjuutay qoncciis . he ajjuutan qonccidabay tuma; qonccidabaykka wolqqaama olaabaa . he akeekay awu imettidoogee ajjuutaana .
he wode taani , daaneeli , heezzu saaminttaa azzanaas .
lo77o quma mabeykke; ashoy woykko woyne eessi ta doonakko shiiqibeenna . heezzu saaminttay wurana gakkanaashin aybanne tiyettabeykke .
koyro aginan laatamanne oyddantto gallassan , xegiroosa giyo gita shaafaa lanqqiyan taani eqqada xeellaas;
xeellada liinuwaa giyo maayuwaa maayida issi bitaniyaa be7aas . i ba xeessan muruta worqqaappe oosettida qabattuwaa gixxi uttiis .
a bollay phooliya inqquwaa milatees; a som77oy wolqqanttaadan phalqqi gees; a ayfetikka tamaa lacuwaa milatoosona; a kusheenne a tohoy qucettida nahaasiyaa birataadan poo7issees; a qaalaykka daro asay haasayiyo qaalaadan hanees .
ha ajjuutaa taani daaneeli tarkka be7aas . tanaara de7iya asati be7ibookkona; eti keehi dagammido gishshawu , baqatidi qosettidosona .
taani ha gita ajjuutaa xeellaydda , tarkka attaas; taayyo wolqqay ixxin daafuraas; ta som77oy keehi bullattiis .
he wode taani i haasayiyoogaa siyaas; siyada biittan duge gufannaas; gufannidosan xiskkuwaa kayraas .
hegaappe guyyiyan , issi kushee tana bochchiis; bochchin taani kokkoraydda de7ishin , tana ta kushiyaaninne ta gulbbatan gulbbatissiis .
gulbbatissidi i tana , &quot; laa , xoossay keehi siiqido daaneelaa , taani neeyyo yootiyo qaalaa loyttada akeeka; dendda eqqa . ayssi giikko , taani neekko kiitettada yaas &quot; yaagiis . i tana hagaadan yaagin , taani kokkoraydda dendda eqqaas .
qassikka i hagaadan yaagiis; &quot; daaneelaa , aynne yayyoppa ! ayssi giikko , neeni akeekaa demmanawu qofaa qachchidonne ne xoossaa sinttan ne huuphiyaa kawushshido koyro gallassaappe doommidi , ne woosay siyettiis; taanikka hegawu zaaruwaa ekkada yaas .
shin parsse kawotettaa halaqa gidiya ayyaanay laatamanne isiini gallassaa tana teqqiis . yaatin , kiitanchchatu halaqatuppe issoy , mikaa7eeli tana maaddanawu yiis . taani a yan parsse kawotettaa halaqaara aggada yaas .
taani ha77i neekko yiidoogee , wurssetta gallassatun ne asaa bolli hananawu de7iyaabaa neeyyo qonccissanaassa; ayssi giikko , ha ajjuutay sinttappe hananawu de7iyaabaa &quot; yaagiis .
i hegaa taayyo yootiyo wode , taani ta som77uwan xuggunnada , sirphphi gaas .
hegaappe guyyiyan , asa milatiya issoy ta menttershshaa bochchiis; bochchin ta doonay dooyettin , haasayaa doommaas . doommada ta sinttan eqqidaagaa hagaadan yaagaas; &quot; ta godawu , ha ajjuutan taani keehi dagammido gishshawu , daro daafuraas .
taani ne ashkkaray nenaara ta godaara haasayanawu waata danddayiyaanaa ? ta wolqqay wuriis; shemppanawukka taayyo ixettiis &quot; yaagaas .
yaagin he asa milatiya issoy naa77anttuwaakka tana bochchidi , taayyo wolqqaa immiis .
yaatidi tana , &quot; laa , xoossay keehi siiqido bitaniyawu , aynne yayyoppa ! saroy neeyyo gido . ha77i simmi minna; ee minna &quot; yaagiis . i hegaadan gin , taani minnaas; minnada , &quot; ta godawu , neeni tana minttido gishshawu , ha77i oda &quot; yaagaas .
yaagin i zaaridi , &quot; taani neekko aybissi yiidaakko eray ? ha77i taani simmada baada , parsse halaqa gidiya ayyaanaara olettana; qassi taani bin , giriike halaqa gidiya ayyaanay yaana .
shin taani neeyyo tumaa maxaafan xaafettidabaa yootana . taani etaara olettiyo wode , ne halaqaa mikaa7eelappe attin , tana maaddiya haray issoynne baawa .
&quot; meedoona biittaa asa gidiya daariyoosi kawotido koyro layttan , taani a maaddanawunne minttanawu a miyyiyan eqqaas .
&quot; ha77i simmi taani neeyyo tumaa odays . hara heezzu kawoti parsse biittan kawotana; qassi etappe guyyiyan kawotiya oyddantto kawoy , kaseegeetu ubbatuppe aadhdhida dure gidana . i ba duretettaa gaasuwan wolqqaa demmiyo wode , asay ubbay giriike kawotettaara olettana mala denttettana .
&quot; hegaappe guyyiyan , wolqqan haariya mino kawoy denddana; denddidi ba koyidobaa ubbaa oottana .
i denddidoogaappe guyyiyan , a kawotettay duuxerettidi , oyddu sohuwan shaahettana . a zareti a kawotettaa laattokkona; ikka qassi kase haaridoogaadan haarenna . ayssi giikko , a kawotettay appe ekettidi , haratussi imettana .
&quot; tohossa biittaa kawoy mino gidana; shin a halaqatuppe issoy appe aadhdhi minnidi , he gita kawotettaa haarana .
&quot; guutta layttaappe guyyiyan , tohossa biittaa kawoynne huuphessa biittaa kawoy bantta giddon dabbotettaa maachchaa maacettana . maacettin tohossa biittaa kawuwaa na7iyaa huuphessa biittaa kawuwaa gelana; shin i wolqqaykka minnenna; qassi ikka a wolqqaykka daro wodiyaa gam77enna . he wode a , o ajjabiyaageeti , i aawaynne o maaddiyaageeti ubbay aadhdhidi imettana .
&quot; hegaappe simmin , i dabbotuppe issoy tohossa biittan kawotana . kawotidi huuphessa biittaa kawuwaa bollan woraajjana; a qatuwaa mentti gelidi , a xoonana .
qassi eta xoossata , misiletanne biraappenne worqqaappe oosettida miishshata ekkidi , gibxxe efaana . yaatidi amarida wodiyawu huuphessa biittaa kawuwaa bochchennan aggi bayana .
hegaappe guyyiyan , huuphessa biittaa kawoy tohossa biittaa kawotettaa bolli woraajjana; shin diggin , guyye ba biitti baqana .
&quot; huuphessa biittaa kawuwaa attuma naati olawu giigidi , daro olanchchata shiishshana; shiishshidi sinttan gayttiyaabaa ubbaa meecciya wolqqaama di7uwaadan , kanttidi oliiddi , tohossa kawuwaa qatuwaa gakkana .
he wodiyan tohossa biittaa kawoy keehi hanqqettidi , huuphessa biittaa kawuwaa olanawu denddana . denddidi huuphessa biittaa kawoy shiishshido daro olanchchatuura olettidi , eta xoonana .
daro olanchchata omooddidoogaappe guyyiyan , tohossa biittaa kawoy otoruwan pugettana . yaatidi daro sha7aa worana; shin a xoonoy aara gam77enna .
&quot; waanidi giikko , huuphessa biittaa kawoy kaseegaappe aadhdhiya hara olanchchata giigissana; giigissidi amarida layttata takkiiddi , kumetta olaa miishshaa oyqqida ha olanchchata ekkidi , olawu kiyana .
he wodiyan daroy tohossa biittaa kawuwaa bolli denddana . ha ajjuutay polettana mala , ne asaappekka issi issi makkalanchcha asati etaara issippe denddana; shin xoonokkona .
&quot; hegaappe guyyiyan , huuphessa biittaa kawoy tohossa biitti yiidi , yuushoy gimbbetti uttido issi katama olidi oyqqana . oyqqin tohossa biittaa kawuwaa olanchchati wolqqa xayana; haray atto etappe mino olanchchatikka etaara eqettanawu danddayokkona .
aara eqettiyaabi mulekka baynna gishshawu , huuphessa biittaa kawoy ba koyiyoobaa ubbaa oottana . i israa7eela giyo lo77o biittan bawu minni eqqidi , a xayssiyo wolqqaa demmana .
i ba kawotettawu de7iya wolqqaa ubbaa ekkidi yaanawu qofaa qachchana; qachchidi yiidi , tohossa biittaa kawuwaara dabbotettaa maachchaa maacettana . he kawotettaa oogganawu halchchidi , ba na7iyo awu immana; shin a halchchoy polettenna .
&quot; hegaappe guyyiyan , i ba qofaa abbaa xanxxan de7iya biittatukko zaaridi , etappe darota olidi , bawu ekkana . shin issi ola gadaaway a otoruwaa giishshana; yaatidi a otoruwaa a bolli zaarana .
hegaappe guyyiyan , huuphessa biittaa kawoy ba biitti ba qatuwaa simmana . shin i hegan xubettidi kunddana; a naa77antto ooninne be7enna .
&quot; a sohuwan kawotidaagee ba kawotettaa bonchchuwaa naaganawu giiraa giirissiya asa kawotettaa giddo kiittana . gidikkonne , qantta wodiyaappe guyyiyan , hanqqon woykko olan gidennan i coo hayqqi xayana .
&quot; a sohuwan qassi issi karettida asi denddana; shin eti kawotettaa bonchchuwaa ayyo immokkona . asay sa7i saro giidi uttidaashin , cimmi gelidi , kawotettaa i oyqqana .
hegaappe guyyiyan , daro olanchchati a sinttappe pitettidi xayana; maachchaa halaqaykka hayqqana .
aara maachchaa maacetti simmidi , ba oottiyoobaa cimuwan oottana; amarida asatu xalaalaara i minnana .
asay sa7i saro giidi uttidaashin , he biittan daro duretiya issi baggaa i gelana . gelidi kase ba aaway woykko ba mayzza aawati oottibeennabaa oottana; ba omooddi shiishshido duretettaanne aquwaa bana kaalliyaageetussi gishana . qatotakka laalanawu i halchchana; shin guutta wodiyaappe guyyiyan xayana .
&quot; hegaappe guyyiyan xalidi , ba wolqqaakka minttidi , daro olanchchatuura tohossa biittaa kawuwaa bolli denddana . qassi tohossa biittaa kawoy keehi daronne wolqqaama olanchchatuura olawu denddidi , aara olettana . shin a bolli eti kasetidi maqqido maqquwaa gaasuwan , i etaara eqettanawu danddayenna .
kawuwaara issi maaddan miyaageeti a worana; a olanchchati pitettana; a olanchchatuppe daroti olan hayqqana .
ha naa77u kawotikka bantta wozanan iitaa qoppiyo gishshawu , eti issippe issi oydiyan uttidi haasayiiddi , issoy issuwaassi worddotana . shin eti oottana giyoobay etawu injjetenna; ayssi giikko , xoossay keerido wodee biron gakkiichchibeenna .
&quot; huuphessa biittaa kawoy daro duretettaara ba biitti simmana . shin i ba wozanan geeshsha maachchaa ixxana . ixxidi a xayssanawu issibaa a bolli oottidi , ba biitti simmana .
&quot; xoossay keerido wodee gakkin , i zaaridi tohossa biittaa bolli woraajjana; shin awu kaseegaadan injjetenna .
ayssi giikko , arggo bagga biittaappe yiya olaa markkabeti a daganttana . yaatobare i guyye simmidi , geeshsha maachchaa bolli hanqqettana . qassi hegaappe simmidi , geeshsha maachchaa aggiyaageetuura dabbotana .
&quot; a olanchchati beeta maqidasiyaakka a yuushuwaa gimbbiyaakka tunissananne hachchi hachchi yarshshiyo yarshshuwaakka teqqana . yaatidi eti bashshaa tunatettaa yan essana .
maachchaa koliyaageeta i ba cimo qaalan ba bagga oottana; shin bantta xoossaa eriya asay minnananne aara eqettana .
&quot; asaa giddon de7iya aadhdhida eranchchati daro asaa tamaarissana; shin guutta wodiyaa garssan ha tamaarissiyaageeti bisuwan busakettana , taman xuugettana , omoodettana woykko bonqqettana .
he metotu giddon de7iiddi , eti guutta maado demmana; daro asaykka eta bagga milatidi , etakko shiiqana; shin wozanappe gidenna .
aadhdhida eranchchatuppe unddennaageeti xubettana . hegaadan hanidi , wurssettaa wodee gakkanaashin , eti paacettidi kiyana , geeyananne boree baynnaageeta gidana . ayssi giikko , xoossay keerido wodee biron gakkiichchibeenna .
&quot; kawoy bana koshshaa oottana; xoossatu ubbaappe bollaara bana xoqqu oottidi gitayana; qassi xoossatu xoossaa bolli kase siyetti erenna iita qaalaa haasayana . hananawu qofan qashetti uttidabay hananawu de7iyo gishshawu , xoossaa hanqqoy polettana gakkanaashin , i oottiyoobay ubbay ayyo injjetana .
i kase ba mayzza aawatu xoossata , woykko maccaasay siiqiyo xoossaa karana; i ba xalaalaa hara ubbaappe aattidi xoqqu oottanaappe attin , hara ay xoossaanne wudenna .
i eta bonchchanaagaa gishshaa qatotu xoossaa bonchchana; a mayzza aawati erenna xoossaassi worqqaa , biraa , al77o shuchchaanne lo77o imuwaa immidi bonchchana .
imatta xoossaa maaduwan mino qatotu bolli i woraajjana . qassi ba maataa eriyaageeta i daro bonchchana . i eta daro asaa haariyaageeta oottidi sunttana; qassi biittaakka woyto oottidi , etayyo shaakki shaakkidi immana .
&quot; wurssettaa wodee gakkin , tohossa biittaa kawoy denddidi , huuphessa biittaa kawuwaa olana . shin huuphessa biittaa kawoy paraa gaareta , paraasatanne daro markkabeta ekkidi , a bolli gotiyaadan yaana . yiidi daro biittaa bolli woraajjana; woraajjidi di7uwaadan eta meecciiddi kanttana .
qassi i israa7eela giyo lo77o biittaa bollankka woraajjana . woraajjin daro biittati a kushiyan kunddana; shin eedooma , moo7aabanne amoona biittati a kushiyaappe attana .
i daro biittatu bolli woraajjiyo wode , gibxxeekka appe kessi ekkenna .
gibxxe biittaa worqqaa , biraanne duretettaa ubbaa i ba kushe oottana . liibeenne toophphee a geeduwaa kaallana .
&quot; shin arshsho baggaappenne huuphessa baggaappe yiya odoy a daganttana; daganttin hanqquwaa eexxi kiyidi , darota woranawunne mule xayssanawu denddana .
i ba kawotaa dunkkaaniyaa abbaappenne puulanchcha geeshsha deriyaappe gidduwan tokkana . shin a wurssettay gakkana; gakkin a maaddiyaabi xayana .
&quot; he wodiyan , ne asaa heemmiya gita halaqay mikaa7eeli denddana . denddin kawotetti doommoosappe doommin , he wode gakkanaashin , be7i erenna meto wodee hanana . gidikkonne , a sunttay xoossaa maxaafan xaafettido ne asay ubbay he wode attana .
kase hayqqidi moogettida asaappe daroti denddana . etappe baggati merinaa de7uwawu , baggati qassi yeellawunne merinaa kawushshawu denddana .
aadhdhida eranchchati , saluwaa poo7uwaadan , qassi darota xillotettaa ogiyaa kaalettidaageeti meri merinawu xoolinttiyaadan poo7ana .
&quot; shin nenoo daaneelaa , neeni wurssettaa wodee gakkanaashin , ha maxaafaa qaalaa gorddada , maatafaa wotta . daroti yaanne haanne bichchaarana; eraykka darana &quot; yaagiis .
hegaappe guyyiyan , taani daaneeli , hara naa77ata , issoy shaafaappe hafintta lanqqiyan , issoy shaafaappe hefintta lanqqiyan eqqidaageeta be7aas .
etappe issoy liinuwaa maayidi , shaafaa haattaappe bolla baggaara eqqidaagaa oychchiiddi , &quot; ha maalaalissiyaabati polettanawu woysa wodiyaa gam77aneeshsha ? &quot; yaagiis .
he liinuwaa maayidi , shaafaa haattaappe bolla baggaara de7iyaagee ba ushachcha kushiyaanne ba haddirssa kushiyaa saluwaa zaari denttidi , merinawu de7iyaagaa sunttan hagaadan yaagidi caaqqiis; &quot; hagee wodee , wodetinne wodiyaa baggay gakkanaashin gam77ana; qassi geeshsha asatu wolqqay kinchchettidi wuriyo wode , ha ubbabaykka polettana &quot; yaagiis .
hagaa ubbaa taani siyaas; shin taayyo gelibeenna . yaatin , taani , &quot; ta godawu , ha yoho ubbaassi wurssettay ayba gidanee ? &quot; gaada oychchaas .
oychchin i zaaridi , hagaadan yaagiis; &quot; daaneelaa , ba . ayssi giikko , hagee maxaafay wurssettaa wodee gakkanaashin gorddettidabaanne maatafay a bolli wodhdhidobaa .
daroti paacettidi kiyana , geeyananne boree baynnaageeta gidana; shin iitati iitabaa oottana . iitatuppe issi urinne akeekenna; shin aadhdhida eranchchati akeekana .
&quot; hachchi hachchi yarshshiyo yarshshoy teqettoosappenne bashshaa tunatettay he sohuwan eqqoosappe 1,290 gallassa .
genccidi 1,335 gallassati wuranaashin gattiya uri anjjettidaagaa .
&quot; nena gidikko , neeni wurssettay gakkanaashin ba . neeni shemppana; shemppada gallassatu wurssettan nena gakkiya laataa ekkanawu denddana &quot; yaagiis .
ooziyaani , yo7aataami , akaazinne hizqqiyaasi kaalli kaallidi yihudan kawotido wode , qassi yo7aasha na7ay iyorbbaami israa7eelan kawotido wode , bi7eera na7aa hoose7akko yiida godaa qaalay hagaa .
goday koyro hoose7a baggaara haasayido wode , hoose7a , &quot; ba; baada shaaramuxa maccaasiyo neeyyo ekka; ekkada shaaramuxeeppe naata yela . ayssi giikko , shaaramuxiya maccaasiyaa ba azinaappe shaahettiyoogaadan , ta asay taappe shaahettiis &quot; yaagiis .
yaagin biidi , dibilayma na7iyo goomero ekkiis; ekkin shahaarada , attuma na7a awu yelaasu .
yaatin , goday hoose7a , &quot; na7aa sunttaa iziraa7eela yaagada suntta . ayssi giikko , iziraa7eelan gukkida suuttaa awutiyawu taani yeehu zareta qantta wodiyan achchana; israa7eela kawotettaakka xayssana .
he gallassi taani iziraa7eela wombban israa7eela olanchchata mentterettana &quot; yaagiis .
goomera naa77anttuwaa shahaarada , macca na7iyo yelaasu . yaatin , goday hoose7a , &quot; i sunttaa loruhaamo yaagada suntta . ayssi giikko , hagaappe sinttanawu taani israa7eela asawu qarettikke; etawu mulekka atto giikke .
shin taani yihudaa asaassi qarettana; taani godan , eta xoossan , eta ashshanaappe attin , wonddafiyan woykko bisuwan woykko olan woykko paratun woykko paraasatun ashshikke &quot; yaagiis .
goomera loruhaamo xanttaa duuttidoogaappe guyyiyan , haranttuwaa shahaarada , attuma na7aa yelaasu .
yaatin , goday hoose7a , &quot; a sunttaa lo7aama yaagada suntta . ayssi giikko , intte ta asa gidekketa; taanikka intte xoossaa gidikke .
&quot; israa7eela asay makkanawunne qoodanawu danddayettenna abbaa shafe keena gidana . etawu , intte ta asa gidekketa geetetti odettidosan , intte de7o xoossaa naata geetettana .
yihudaa asaynne israa7eela asay issippe shiiqana; shiiqidi banttawu issi halaqaa doorana; dooridi omoodo biittaappe simmananne ishalidi de7ana . ayssi giikko , iziraa7eela gallassay gita gallassa gidana .
&quot; intte ishantta , goday inttena , &quot; ta asa &quot; yaagees yaagite . qassi intte michcheta , goday inttena , &quot; taani intteyyo qarettays &quot; yaagees yaagite .
&quot; intte aayyiyo zorite; o zorite . ayssi giikko , a ta machcho gidukku; taanikka i azina gidikke . a ba som77uwaa shaaramuxatto bessiyoogaa aggu; ba shaaramuxa oosuwaakka ba xanttatu gidduwaappe diggu .
hegee xayikko , a yelettido gallassaadan , taani o xiire kallo ashshana . qassi melida bazzo biittaadan o oottana; taani o saamuwan worana .
eti shaaramuxeeppe yelettida naata gidido gishshawu , taani i naatussi qarettikke .
eta aayyiyaa shaaramuxaasu; eta ba uluwan tookkidaara kawushshabaa hanaasu . waanada giikko , a , taani ta kattaanne ta haattaa , ta suufiyaanne ta liinuwaa , ta zaytiyaanne ta ushshaa taassi immiya ta laggettota kaallada baana yaagaasu .
&quot; hegaa gishshawu , taani i ogiyaa agunttan gorddana; a ba loossuwaa demmenna mala , taani gimbbiyaa gimbbana .
a ba laggettotu geeduwaa woxxana , shin gakkukku; eta koyana , shin demmukku . hegaappe guyyiyan a , tawu ha77i duussaappe beniigee kehiyo gishshawu , simmada ta koyro azinaakko baana yaagana .
&quot; kattaa , woyniyaa eessaanne zaytiyaa iyyo immidaageenne eti ba7aala giyo eeqawu shiishshiyo biraanne worqqaa iyyo darissidaagee tana gidiyoogaa a erennan ixxaasu .
hegaa gishshawu , ka77iyo wode ta kattaa , qassi teeriyo wode ta woyniyaa taani ippe zaarada ekkana . hegaadankka , i kalluwaa mayzzanawu , suufiyaappenne liinuwaappe dadettida maayuwaakka ippe qaara ekkana .
qassi i laggettotu sinttan taani i kalluwaa bessana; ta kushiyaappe ooninne o ashshenna .
taani i ufayssay ubbay , i gibiray , i aginay xeeriyo gallassati , i sambbata gallassati , layttan layttan bonchchettiya i baalati ubbay attanaadan , oottana .
akka , ta laggettoti taayyo immido keray hagaa yaagido i woyniyaa turatanne balase geetettiya mittata taani xayssana; taani eta wora oottana; oottin bazzo do7ati eta maana .
a tana dogada , ba laggettota kaallaydda , gutuchchatuuninne alleeqotun bawu alleeqettaydda , ba7aala giyo eeqaayyo ixaanaa cuwayido baala gallassatu gishshawu , taani o qaxxayana . taani goday hagaa odaas .
&quot; hegaa gishshawu , taani o labada bazzo ehaana; ehaada taani iyyo siiqo qaalan odana .
yan taani i woyniyaa turaa sohuwaa iyyo zaarada immana; metuwaa wombbaakka a ufayssan naagiyoobay geliyo pengge oottana . gibxxe biittaappe kiyido wodiyaadan , ba geela7otettaa layttaadan , a yan yexxana &quot; yaagees .
qassikka goday hagaadan yaagees; &quot; he gallassi a tana , ta azinaa yaagada xeesanappe attin , hagaappe sinttanawu , ta ba7aala yaagada xeesukku .
ayssi giikko , taani i doonaappe ba7aalantta sunttaa diggana; hagaappe sinttanawu taani o ba7aala sunttaa xeesissikke .
he gallassi taani ta asaa gishshawu sa7aa do7atuura , saluwaa kafotuuranne biittaara gooshettiya meretatuura maachchaa maacettana . taani biittaappe wonddafiyaa , bisuwaanne olaa xayssana; yaatobare eti woppu giidi , saro de7ana .
&quot; taani nena merinawu taassi giigissana; giigissaydda xillotettaaninne suure pirddan , aggenna siiquwaaninne maarotan taassi giigissana;
taani ammanettada nena taassi giigissana . neenikka godaa erana &quot; yaagees .
qassikka goday , &quot; he gallassi taani zaaruwaa immana; taani salotussi zaaruwaa immin , eti sa7aassi zaaruwaa immana .
sa7aykka kattawu , woyne eessawunne zaytiyawu zaaruwaa immana; immin eti iziraa7eelawu zaaruwaa immana .
taani o biittan taassi zerana . kase taani qarettabeennaarissi ha77i qarettana . qassi ta asa gidennaageeta , ta asa gaana; etikka tana , neeni nu xoossaa yaagana &quot; yaagees .
goday tana , &quot; israa7eela asay hara xoossatukko simmidi , woyniyaa teeraa melaa lichchakkuwaa siiqishinkka goday eta siiqiyoogaadan , ba; baada laggettuwaa siiqada , shaaramuxaydda de7iya beni ne machchiyo neenikka zaarettada siiqa &quot; yaagiis .
yaagin taani o tammanne ichchashu xaqara biraaninne xeetanne ishatamu kilo giraame deexxiya gisttiyan shammaas .
shammada o , &quot; neeni shaaramuxennaaninne hara asaara de7ennan tanaara daro wodiyaa de7anawu koshshees . taanikka nenaara de7ana &quot; yaagaas .
hegaadankka , israa7eela asay kawoy woykko halaqay baynnan , yarshshoy woykko eeqa tuussi baynnaaninne eefuudiyaa giyo maayoy woykko so giddo eeqaa misilee baynnan daro wodiyaa de7ana .
hegaappe guyyiyan , israa7eela asay simmidi , godaa bantta xoossaanne daawita bantta kawuwaa koyana; koyidi wurssetta gallassatun eti kokkoriiddi , godaakkonne a anjjuwaakko yaana .
inttenoo , israa7eela asatoo , godaa qaalaa siyite ! ayssi giikko , ha biittan de7iya asaa ubbaa goday mootiyoobay de7ees . hegeekka , ha biittan ammanoy , siiqoynne xoossaa eriyoogee baawa .
ha biittan de7iyaabay qanggetta , worddo , asa woro , wuussanne shaaramuxa xalaala . eti maachcha ubbaa kanttidosona; asaa woroy woruwaa kaallees .
hegaa gaasuwan biittay melana; biittan de7iya ubbay daafurana . sa7aa do7atikka , saluwaa kafotikka , haray attin , abbaa moletikka hayqqana .
goday hagaadan yaagees; &quot; inttenoo , qeesetoo , taani inttena mootiyoobay de7ees . hegaa gishshawu , ooninne hara asaara palamettoppo; qassi ooninne hara asa mootoppo .
intte gallassi xubettana; hananabaa yootiyaageetikka inttenaara qammi xubettana . hegaa gishshawu , taani intte aayyiyo xayssana .
ta asay eratettay xayin bayiis . intte eratettaa ixxido gishshawu , taanikka intte tawu qeese gidanaagaa ixxays . intte xoossaa higgiyaa intte dogido gishshawu , taanikka intte naata dogana .
&quot; qeeseti dari dari biido keenaa , tana darissi naaqqidosona; taanikka eta bonchchuwaa yeellawu laammana .
ta asaa nagaray etawu quma gidiis; hegaa gishshawu , eti ta asaa moorobaa ootissanawu jaamoosona .
qeesetikka asay haniyoogaadan hanana . taani eta hanotaa gishshawu , eta qaxxayana; qassi eta oosuwaadan , etawu zaarana .
eti godaa aggido gishshawu , maana , shin kallokkona; shaaramuxana , shin naata corayokkona .
&quot; shaaramuxatettay , gam77ida woyne eessaynne yelaga woyne eessay ta asaa wozanaa bashshees .
ta asay mittaappe oosettida eeqa misiliyaa zoriyaa oychchees; eta gatimay eta oyshaa zaarees . shaaramuxa ayyaanay eta balettiis; eti bantta xoossaappe shaahettidi shaaramuxidosona .
deretu huuphiyan yarshshuwaa yarshshoosona; keratu bollankka kuway lo77o gidiyo adussanne daashsha mittatu garssankka ixaanaa cuwayoosona . &quot; hegaa gishshawu , intte macca naati shaaramuxa kiyoosona; intte naatu maccaasatikka shaaramuxoosona .
intte macca naati shaaramuxiyo wodenne intte naatu maccaasati shaaramuxiyo wode , taani qaxxayikke; ayssi giikko , attuma asati bantta huuphiyan shaaramuxiyaageetuura zuppetoosona; shaaramuxiyaageetuura yarshshuwaa yarshshoosona . hegaa gishshawu , akeekay baynna asay aadhdhi wodhdhana .
&quot; israa7eela asatoo , intte shaaramuxa kiyikkokka , yihudaa asay intteegaadan , mooranchcha gidoppo . gelggala booppite; beeti-aweenikka pude kiyoppite; goday ero ! yaagidi caaqqoppite .
israa7eela asay makkalanchcha usseedan makkaliis . yaatin , goday eta aaho dembban dorssa maratudan waatidi heemmanee ?
efireema asay eeqatun gayttiis; eta aggiigite .
eti daro woyniyaa uyi simmidi , shaaramuxiyoogaa aggokkona; eta haariyaageetikka yeellayiyaabaa keehippe dosoosona .
carkkoy eta efaana; bantta eeqawu yarshshido yarshshotu gaasuwan eti yeellatana .
&quot; inttenoo , qeesetoo , hagaa siyite ! inttenoo , israa7eela asatoo , ezggite ! kawuwaa keettaa asatoo , akeekite ! ha pirdday intte bolli pirddettiis . intte mixiphphan piredan hanideta; taaboora deriyaa bollikka miccido gitedan hanideta .
makkalanchchati woriya diizzadan hanidosona; hegaa gishshawu , taani eta ubbaa qaxxayana .
efireemabaa taani erays; israa7eelikka taappe geemmibeenna . efireemaa , neeni ha77i shaaramuxa kiyadasa; israa7eelikka tuniis &quot; yaagees .
israa7eela asay bantta xoossaakko simmennaadan , eta iita oosoy eta teqqiis; shaaramuxa ayyaanay eta giddon de7ees . hegaa gishshawu , eti godaa erokkona .
israa7eela asaa otoroy eta bollan markkattees; hegaa gishshawu , israa7eela asaynne efireema asay bantta nagaran xubettoosona; yihudaa asaykka etaara xubettees .
eti godaassi yarshshanawu bantta dorssatu wudiyaanne mehiyaa wudiyaa laaggi ekkidi baana; shin eti a demmokkona . ayssi giikko , i etappe shaahettiichchiis .
eti godaayyo ammanettibookkona; eti yelido naatikka assa gidokkona . hegaa gishshawu , ha aginay xeeranaashin , etikka eta biittaykka xayana .
gib77a kataman malkkataa , raama kataman xurumbbaa punnite . &quot; biniyaama asawu , nuuni intte guyyiyan de7oos; hegaa erite ! &quot; yaagidi , beeti-aweenan waasuwaa xulluusite .
qaxxayettiyo gallassi efireemi baysa attana; israa7eela zaretu giddon tumu hananabaa taani yootays .
goday hagaadan yaagees; &quot; yihudaa halaqati zawaa sugiyaageetu mala gididosona; taani ta hanqquwaa eta bollan haattaadan gussana .
efireema asay maaddanawu danddayenna kawotettatuppe maaduwaa oychchanawu qachchido gishshawu , naaqettiisinne pirddan qohettiis .
hegaa gishshawu , taani efireema asaayyo bil77a mala , yihudaa asaayyookka quno mala .
&quot; efireemi ba harggiyaa , yihudaykka ba masunttaa be7ido wode , efireemi asoore biitti biis; biidi he biittaa haariya gita kawuwaa maaduwaa oychchiis . shin i eta harggiyaa xallanawu woykko eta masunttaa pattanawu danddayibeenna .
hegaa gishshawu , taani efireemayyo gaammodan hanana; yihudaayyookka wodala gaammodan hanana . taani eta mentterettada , tookka ekkada baana; ooninne eta taappe wotti ekkenna .
eti bantta mooruwaa akeekana gakkanaashiininne tana koyana gakkanaashin , taani guyye ta sohuwaa simmashshana . eti bantta tuggawu tana minttidi koyana &quot; yaagees .
israa7eela asay hagaadan yaagees; &quot; haayite ! ane godaakko simmoos . i nuna mentterettiis , shin i nuna pattana; i nuna masunxxissiis , shin i nu masunttaa qachchana .
naa77u gallassaappe guyyiyan , i nuna pattana; heezzantto gallassi nuuni a sinttan de7ana mala , i nuna denttana .
godaa ane eroos; a erana mala , minttidi ane a kaalloos . away mokkiyoogee tuma gidiyoogaadan , ikka tumu beettana . badhdheesa iraadan , biittaa aliya balggo iraadan , i nuukko yaana &quot; yaagees .
goday hagaadan yaagees; &quot; efireema asawu , taani inttena waatooshsha ! yihudaa asawu , taani inttena waatooshsha ! ayssi giikko , intte siiqoy maallado shaaraa mala; sohuwaara xayiya guuraa xaazaa mala .
hegaa gishshawu , taani hananabaa yootiyaageetu baggara inttena qanxxerettaas; ta doonaappe kiyida qaalan taani inttena woraas . ta pirddaykka intte bolli poo7uwaadan pozhzhu gaana .
ayssi giikko , taani aggenna siiquwaa koyaysippe attin , yarshshuwaa koyikke; xoossaa eriyoogaa koyaysippe attin , xuuggiyo yarshshuwaa koyikke .
&quot; shin eti addaamedan , maachchaa kanttidosona; kanttidi yan taassi ammanettennan ixxidosona .
gala7aade katamay iita oosuwaa oottiya asati de7iyo katama; he katamay asaa suuttan mooretti uttiis .
panggati asa woranawu qosetti uttidi naagiyoogaadan , qeesetu citaykka hegaadan naagees; naagidi sekeema katamaa efiya ogiyan asaa worees . ee , eti yeellayiya kobabaa oottoosona .
taani israa7eela asan daganttiyaabaa be7aas . efireema giddon shaaramuxatettay de7ees; israa7eelikka tuniis .
&quot; yihudaa biittaa asatoo , inttenakka qaxxayana gallassaa taani keera wottaas .
&quot; taani israa7eela pattanawunne zaarettada ishalissanawu koyiyo wode , efireema nagaraynne samaariyaa asaa iita oosoy qoncci beettees . ayssi giikko , eti worddotoosona; kaysoti son keettaa mentti gelidi wuuqqoosona; panggatikka karen bonqqoosona .
shin taani eta iita oosuwaa ubbaa hassayiyoogaa eti akeekokkona . eta iita oosoti eta dooddi wottidosona; he iita oosoti ubba wodekka ta sinttan de7oosona .
&quot; eti kawuwaa bantta iitatettan , halaqatakka bantta wordduwan ufayssoosona .
eti ubbaykka makkalanchcha; daabbuwaa uukkiyaagee coociyan eettido tamaadan , eti hanqquwan eexxi kiyoosona . he uukkiyaagee munaqqiyoogaa polidi , munaqay denddana gakkanaashin , tamaa eettenna .
nu kawuwaa baalaa bonchchiyo gallassi , makkalanchchati halaqata woyne eessan mattoyidi harggissidosona; uukkiyaagee ba kushiyaa denttidi , qilliicciyaageetussi malaatees .
eta wozanay tama cooce mala; eti shiiqidi maqettidosona . uukkiyaagee qamma ubbaa xiskkiiddi aqees; sa7ay wonttiyo wode tama lacodan , a hanqqoy eexxi kiyees .
eti ubbaykka tama coocedan michchoosona; michchidi banttana haariyaageeta moosona . eta kawoti ubbaykka kunddidosona; etappe ooninne tana xeesiyaabi baawa .
&quot; efireema asay hara kawotettatu asaara walahettiis; efireema asay aatti yeggibeenna oyttaa mala gidiis .
allagati a wolqqaa miidosona , shin i hegaa eribeenna; a huupheekka puulummiis , shin i hegaa eribeenna .
israa7eela asaa otoroy eta bollan markkattees . hegee ubbay haninkka eti godaakko , bantta xoossaakko , simmibookkona woykko a koyibookkona .
&quot; efireema asay qofi baynna eeyya haraphphe mala . maaduwaa demmanawu issiton gibxxe xeesees; issiton qassi asoorekko simmees .
eti biyo wode , taani eta bollan gitiyaa yeggana; taani eta saluwaa kafotudan , duge goochchada wottana . eta iita oosuwaa gishshawu , taani eta qaxxayana .
&quot; etawu aayye7ana ! ayssi giikko , eti taappe wora simmidosona . eta bashshiyaabay yo ! ayssi giikko , eti ta bolli makkalidosona . taani eta wozanawu koyaas; shin eti ta bolli wordduwaa haasayoosona .
bantta hiixan zin77idi zilaaloosonappe attin , bantta wozanaappe tana woossokkona . kattaassinne woyne eessaassi bantta bollaa mashshan qanxxiiddi , hara xoossata woossoosona; shin eti ta bolli makkalidosona .
&quot; taani eta loohissaasinne minttaas; yaatinkka tawu iitabaa maqettoosona .
eti simmoosona , shin taakko simmokkona . eti wora xonggiya wonddafiyaa mala . eta halaqati iitabaa haasayiyoogaa daafan , bisuwan wurana; hegan eti gibxxe asan qilliiccettana .
&quot; malkkataa punna ! ayssi giikko , eti ta maachchaa kanttidi , ta higgiyaa menttido gishshawu , godaa asaa bolli morkkee argganttaadan aallanttees .
eti , abeet nu xoossawu , nuuni israa7eela asay nena eroos yaagidi taayyo waassoosona .
shin israa7eela asay lo77obaa ixxido gishshawu , morkkee eta yedettana .
&quot; eti tana oychchennan banttawu kawota kawoyidosona; taani yootennan de7ishin , halaqata dooridosona . bantta xayuwawu gaaso gidiya eeqa misileta bantta biraappenne worqqaappe medhdhidosona .
samaariyaa asawu , mara milatissidi intte medhdhido eeqaa taani ixxaas; ta hanqqoy intte bolli eexxi kiyiis . eti geeshsha gidennan awude gakkanaasshin daanee ?
kushe hiillay a medhdhiisippe attin , i xoossaa gidenna . samaariyaa eeqa misilee meqerettana .
&quot; eti carkkuwaa zeroosona; zeridi gotiyaa cakkoosona . equwan de7iya eta kattawu ayfee baawa; hegaa gishshawu , xiillee baawa; xiillee de7iyaakkokka allagati maana .
israa7eela asay mitettiis; ha77i eti allaga asatu giddon de7oosona; eti meqqida miishshadan , pattenna asa gididosona .
eti baddo harddiiday barkka yuuyiyoogaadan yuuyiiddi , asoore biitti biidosona; efireema asay bana maaddiya asa miishshan shammiis .
shammikkokka , taani eta shiishshana . kare biittaa kawotinne halaqati eta huqqunnobare , eti sohuwaara hitana .
&quot; efireema asay nagaraa yarshshuwaa yarshshiyo daro sohota keexxiis; shin he yarshsho sohoti nagaraa oottiyo soho gididosona .
taani etawu ta higgiyan darobaa xaafaas; shin eti he higgiyaa allagabaadan xeellidosona .
eti yarshshanawu dosoosona; yarshshuwaa ashuwaakka moosona; shin goday etan ufayttibeenna . i ha77i eta mooruwaa hassayana; qassi eta nagaraa gishshawukka eta qaxxayana; eti gibxxe biitti baana .
israa7eela asay bana medhdhidaagaa dogidi , kawo keettata keexxiis; yihudaa asaykka gimbbettida daro katamata keexxiis . shin taani he katamatun tamaa yeddana; yeddin eta qatota maana &quot; yaagees .
israa7eela asatoo , ufayttoppite ! hara kawotettatudan , poocu gooppite ! ayssi giikko , intte intte xoossaappe shaahettidi , shaaramuxideta; kattaa qoxxiyo awude ubban shaaramuxeessi immiyo waagaa dosideta .
hegaa daafan intte awudiyaappe katta , woyniyaa gum77iyoosaappekka eessa demmekketa; qassi woyniyaa turaykka etawu ayfenna .
eti godaa biittankka gam77okkona . shin efireemi gibxxe biitti simmana; qassi asoore biittan tuna qumaa maana .
eti godaassi woyniyaa eessaa yarshshuwaa gussokkona; eta yarshshoykka a ufayssenna . he yarshshoy etawu shochcha mala gidana; hegaa miya ubbay tunana . he oyttay eti maanaassappe attin , godaa beeta maqidasiyaa gelenna .
keerido baala gallassinne godaa bonchchiyo baala gallassi , intte ay oottuuteetii ?
eti bashshaappe kessi ekkikkokka , gibxxee eta shiishshana; shiishshin memppisa giyo katamay eta moogana . eti shiishshido bira miishsha ubbay dooyee maayin attana; eta dunkkaaniyaa giddonkka buloy buuzoy mokkana .
qixaatiyaa gallassay yiis; xoossay asaayyo a oosuwaadan oosuwaadan zaariyo wodee gakkiis . israa7eela asay hegaa ero ! intte iita nagaraa gishshawunne intte diina morkketettaa gishshawu intte , &quot; hananabaa yootiyaageeti eeyya; ajjuutaa be7iyaageetikka gooyiyaageeta &quot; yaagideta .
hananabaa yootiyaagee ta xoossaara issippe gididi , efireema naagiyaagaa . shin hemettiyo oge ubban efireemayyo kafo oyqqiyoogaadan , piree wodhdhi uttiis; a xoossaa keettankka morkketettay de7ees .
beni gib77a kataman hanidoogaadan , eti keehi tunidosona . xoossay eta mooruwaa hassayana; hassayidi eta nagaraa qaxxayana .
goday hagaadan yaagees; &quot; taani israa7eela asaa bazzon woyne teeraa demmiyoogaadan demmaas . taani intte aawata balasiyaa giyo mittan de7iya koyro ayfiyaa be7iyoogaadan be7aas . shin eti ba7aali-pa7oora giyoosaa yiidi , ba7aala giyo eeqaassi goynnidosona; yaatidi bantta dosido eeqaadankka tunidosona .
efireema bonchchoy kafodan paalli xayana; hagaappe sinttanawu yeliyoobi baawa; abbe ixettiyoobi baawa; shahaariyoobi baawa .
eti naata yelidi dichchikkokka , issoynne attennan worarggada , eta yeloy baynna asa kessana . taani etappe haakkido wode , etawu aayye7ana .
efireema asay omooduwawu imettishin be7aas; efireema asay bantta naata goora7iyaageetussi kessidi immanawu koshshees &quot; yaagees .
abeet godawu , etawu imma ! neeni etawu ay immuutee ? neeni etawu boshettiya uluwaanne melida xanttaa imma .
goday hagaadan yaagees; &quot; eta iitatetta ubbay gelggala giyoosaana; taani eta ixxiyoogaa yan doommaas . eta oosuwaa iitatettaa gishshawu , taani eta ta keettaappe gooddana; hagaappe sinttanawu taani eta siiqikke; eta haariyaageetikka makkalanchcha .
efireema asay deshettin , eta xaphoy meliis; ayfiyaakka ayfokkona . eti naata yelikkokka , taani eti siiqiyo naata worana &quot; yaagees .
eti ta xoossay giyoobaa siyenna gishshawu , i eta pixiri olana; olin eti kawotettatu giddon toylattiyaageeta gidana .
israa7eela asay daayida woyne turaa mala; eti banttawu ayfiyaa ayfoosona . eti ayfiyo ayfee darido keenaa yarshshiyo sohota darissi keexxidosona . eta biittay duretido keenaa , goynniyo eeqa tuussata alleeqissidi medhdhidosona .
eta wozanan genee kumiis; ha77i eti bantta mooruwaa qixaatiyaa ekkanawu koshshees . goday eti yarshshiyo sohota laalana; eta eeqa tuussata xayssana .
he wode eti , &quot; nuuni godaassi yayyibeenna gishshawu , nuussi kawoy baawa; shin nuussi woni kawoy de7iyaakkonne ay oottanee ? &quot; yaagana .
eti hekkennabaa haasayoosona; maachchaa maacettiiddikka wordduwan caaqqoosona . hegaa gishshawu , woriya sharafay shooqan doliyoogaadan , eta bollan pirdday dolana .
samaariyaa kataman de7iya asay beeti-aweenan de7iya maraa misiliyaayyo yayyoosona . a bonchchoy appe shaahettiichchido gishshawu , asay awu yeekkana; he eeqaa misiliyawu oottiya qeesetikka waassana .
he eeqa misilee asoore biitti toohetti biidi , gita kawuwaassi giiradan imettana . efireema asay yeellatana; israa7eela asaykka ba eeqaa misiletu daafan kawuyyana .
samaariyaa kawoy haattaa bollan qayxaaree toohettiyoogaadan , toohetti xayana .
qassi israa7eela asay aweena giyo kataman eeqawu goynnidi , nagaraa oottiyo xoqqa sohotikka qolettana; eti yarshshiyoosan agunttaynne gom77oree mokkana . yaatin , eti dereta , &quot; nuna genttite ! &quot; yaagana . keratakka , &quot; nu bolli kunddite ! &quot; yaagana .
goday hagaadan yaagees; &quot; israa7eelatoo , intte gib77an nagaraa oottido gallassaappe doommidi , nagaraa oottiyoogaa aggibeekketa . hegaa gishshawu , gib77a kataman intte bolli olay denddana .
taani koyiyo wode , he makkalanchchata qaxxayana . eti oottido daro nagaraa gaasuwan taani eta qaxxayiyo wode , kawotettati eta bollan shiiqana .
&quot; efireemi kattaa yerettaa dosiya , wadhdhidi kessido mirggo mala; shin taani a puula morggiyan qambbaraa wottada waaxana . yihudaa asay goyanawu koshshees; yaaqooba asaykka gadiyaa phalqqanawu koshshees .
goday yiidi , xillotettaa intte bolli iraadan bukissana gakkanaashin , intte a koyiyo wode gidiyo gishshawu , inttessi xillotettaa zerite; zeridi aggenna siiquwaa cakkite; otta biittaakka phalqqite .
&quot; intte iitatettaa zeridi , nagaraa cakkideta; intte wordduwaa ayfiyaakka miideta . &quot; intte intte wolqqaaninne intte daro olanchchatun ammanettido gishshawu ,
intte asaa bolli olaa dirbbay denddana; denddidi beni olaa wode kawoy shalmmaani beeti-arbbeela katamaa olidi bashshidoogaadaaninne aayetuuranne naatuura gatto mentterettidoogaadan , intte qatoti hegaadan olin bayana .
inttenoo , beeteele katamaa asatoo , intte hanttaara iitatettaa daafan intte bollikka hagaa malabay gakkana . he gallassi sa7ay wonttiyo wode , israa7eela kawoy muleera xayana .
&quot; israa7eeli naatettan de7iyo wode , taani a siiqaas; siiqada taani ta na7aa gibxxe biittaappe xeesaas .
taani eta darissada xeesin , eti taappe daro haakkidi biidosona . ba7aala geetettiya eeqatussi yarshshuwaa yarshshidosona; qassi eeqaa misiletussi ixaanaa cuwayidosona .
efireema asaa haraqiyaa oyqqada hemetaa tamaarissiday tana; shin eta pattidaagee tana gidiyoogaa eti erokkona .
taani eta qaretaaninne siiquwaa wodoruwan goochchaas; eta morggiyaappe qambbaraa denttaas; denttada hokkada eta mizaas .
&quot; eti taakko simmennan ixxido gishshawu , gibxxe biitti simmana; qassi asoore biittaa kawoy eta bolli kawotana .
eta morkkiyaa bisoy eta katamata olana . eta katamatu penggetakka mentterettana; eta zoretaykka laalettana .
ta asay taappe haakkidi baanawu qofaa qachchiis . huqqunnaa qambbaraa gaasuwan eti waassana; shin ooninne he qambbaraa eta morggiyaappe denttenna .
&quot; efireemaa , taani nena waatada aggoo ? israa7eelaa , taani nena waatada aatta immoo ? taani nena waatada adaama giyo katamaadan oottoo ? taani nena waatada xaboyma giyo katamaadan oottoo ? taani nena keehi siiqiyo gishshawu , ta wozanay hegaa eenenna .
taani ta suulliya hanqquwan eta aynne oottikke; qassi efireema naa77anttuwaa xayssikke . ayssi giikko , taani xoossappe attin , asa gidikke . taani geeshsha xoossay intte giddon de7ays; inttekko suulo hanqquwan yiikke .
&quot; eti godaa kaallana; ikka gaammodan gudana . i gudiyo wode , a naati arggo baggappe yaana;
gibxxe biittaappe kafotudan , asoore biittaappekka haraphphetudan , paalliiddi yaana . yin taani eta eta keettan keettan wottana . taani goday hagaa odaas &quot; yaagees .
efireema asay wordduwan , israa7eela asaykka cimuwan tana dooddidosona . yihudaa asaykka ammanttiya geeshsha xoossaa bolli xalttaamiis .
efireema asay maalladoppe omarssi gakkanaashin oottiyoobay ubbay , arshshoora yiya carkkuwaa kuucciyoogaa woykko yedettiyoogaa mala go77enna . eti wordduwaanne makkala oosuwaa darissoosona; asoore biittaara maachchaa maacettoosona; wogaraa zaytiyaa gibxxe biitti yeddoosona .
godaayyo yihudaa asaara mootoy de7ees; i yaaqooba asaa eta ogiyaadan qaxxayana; eta oosuwaadankka awu zaarana .
yaaqoobi ba aayee uluwan de7iiddi , ba ishaa ginddiyaa oyqqiis . qassi gamma gakkidi , xoossaara baaxetiis;
kiitanchchaarakka baaxetidi xooniis . bana keha ayfiyan xeellanaadan , ba ishaa yeekkidi woossiis . yaaqoobi xoossaa beeteelen demmiis; demmin xoossay yan aara haasayiis .
hegee godaa , ubbaappe wolqqaama xoossaa . i erettido sunttaykka godaa geetettees .
hegaa gishshawu , intte xoossaakko simmite; siiquwaanne suure pirddaa mintti oyqqite; intte xoossay oottanaashin naagite .
zal77anchchaa kushiyan worddo meezaanay de7ees; asaa i cimmiyoogaa dosees .
efireemi , &quot; taani daro dure; taani taayyo aquwaa demmaas . ta aquwaa ubbaa giddon tanan eti bala woykko nagara gidiyaabaa demmokkona &quot; yaagiis .
goday hagaadan yaagees; &quot; taani inttena gibxxe biittaappe kessada ehiida godaa intte xoossaa; daase baalaa gallassaadan , taani inttena naa77anttuwaakka dunkkaaniyan wottana .
taani hananabaa yootiyaageetussi haasayaas . daro ajjuutaakka etawu immaas; qassi eta baggaara daro leemisota yootaas &quot; yaagees .
gala7aaden nagaray de7ees; gala7aade asati tumuppe pattennaageeta . eti gelggalan korimata yarshshoosona . hegaa gishshawu , eti yarshshiyoosati goshsha giddon keelido shuchcha mala gidana .
yaaqoobi sooriyaa biitti baqatiis; maccaasa ekkanawu keraa oottiis . maccaasa ekkana gishshawu , i yan dorssaa heemmiis .
goday israa7eela asaa hananabaa yootiyaagaa baggaara gibxxe biittaappe kessiis; kessidi he hananabaa yootiyaagaa baggaara eta naagiis .
shin efireemi godaa keehi hanqqetissiis; suuttaa i gussidoogaa acuwaa a goday a achchana; qassi a cashshaa awu zaarana .
efireema asay haasayido wode , siyida asay yashshawu kokkoriis; israa7eela biittan eti bonchchettida asa . shin ba7aala giyo eeqaayyo goynnidosona; he mooruwaa gaasuwan hayqqidosona .
ha77ikka nagaraa bolli nagaraa oottoosona; qassi banttawu goynnanawu , seerissidi misileta medhdhoosona . he misileti hiillan biraappe merettidaageeta; eti ubbaykka kushe hiillay medhdhidoogeeta . etabaa asay haasayiiddi , &quot; haa yiite; etayyo yarshshuwaa yarshshite; ha maraa misiliyaakka yerite &quot; yaagees .
hegaa daafan eti maallado shaaraa mala , woykko guuran qolettiya maallado xaazaa mala woykko carkkoy awudiyaappe denttidi efiyo suulla mala woykko maskkootiyaara kiyiya cuwa mala gidana .
goday hagaadan yaagees; &quot; taani inttena gibxxe biittaappe kessada ehiida godaa intte xoossaa . intte taappe attin , hara xoossa erekketa; ashshiyaageekka taappe attin , hari baawa .
bazzuwan , mela biittan taani inttena naagaas .
taani inttena mizin , miidi kallideta; kallidi otorettideta; hegaappe guyyiyan , tana dogideta .
hegaa gishshawu , taani intte bolli gaammo mala gidana; qassi maahedan , ogiyaa doonan zuggana .
marata wotti ekkido maaheedan , taani inttenaara gayttana; gayttada inttena daakerettana . qassi taani inttena gaammodan yan maana; bazzo do7adan , inttena poosherettana .
&quot; israa7eela asatoo , intte ta bolli , inttena maaddiyaagaa bolli morkketettan denddiyo gishshawu , taani inttena xayssana .
intte tana , nuussi kawonne deriyaa haariyaageeta imma yaagidi oychchideta . inttena ashshanawu intte kawoy anee ? intte deriyaa haariyaageeti intte katamatu giddon awugan de7iyoonaa ?
taani ta hanqquwan intteyyo kawuwaa immaas; immada ta yiilluwan a diggaas .
&quot; efireema mooroynne nagaray xaafettidi , mazggafa keettan uttiis .
maareti oyqqido maccaasiyaa tuggatiyoogaa mala tuggay a bolli yaana . shin i eri baynna na7a; ayssi giikko , i yelettiyo wodee gakkin , ba aayee uluwaappe wodhdhennan ixxiya na7a mala .
eta taani duufuwaappe ashshana; hayquwaa wolqqaappekka wozana . hayquwawu , ne boshati awaanee ? duufuwawu , ne bashshay awaanee ? &quot; taani ta asaayyo qarettikke .
efireemi ba ishanttu giddon minnikkokka , goday yeddido arshsho bagga carkkoy bazzoppe carkkiiddi yaana . yobare a pulttoti to77ana; a haatta ollatikka melana . buquraa i minjjiyo keettatun de7iya al77o miishsha ubbay bonqqettana .
samaariyaa asay bantta xoossaa bolli makkalido gishshawu , bantta mooruwaa qixaatiyaa ekkanawu bessees . eti bisuwan busakettana; eta guutta naatikka kinchchettana; eta shahaara maccaasatu uloykka phalqqettana &quot; yaagees .
israa7eela asawu , intte nagaraa gaasuwan xubettidi kunddideta . intte ha77i godaakko , intte xoossaakko simmite .
godaakko simmidi , hagaadan yaagidi woossite; &quot; nu nagara ubbaappe nuna maara; neeni nuna ne kehatettan shiishsha ekka; yaatin nuuni nu inxxarssan nena galatana .
asoore biittay nuna ashshenna; nuuni olaa paratakka toggokko . nuuni nu kushen medhdhido eeqa misileta mulekka , hageeti nu xoossata gookko . aaway baynnaageetussi qarettiyay nena &quot; yaagite .
goday hagaadan yaagees; &quot; ta hanqqoy etappe simmiis; hegaa gishshawu , taani eta makkala hanuwaappe eta pattana; pattada eta wozanappe siiqana .
taani israa7eela asaayyo xaaza mala gidana; eti ciishshaadan ciyyidi , liibaanoosa zigaadan , xaphuwaa yeddana .
eta yelaga marati daayana; wogaraadan eti lo77ana . eta sawoykka liibaanoosa zigaadan tonggu gaana .
asay simmidi , ta kuwaa garssan de7ana; kattaa carshshaadan , eti salqqisalqqana; qassi eti woyniyaa turaadan ciyyana; liibaanoosa woyniyaa eessaadan , deree eriyoobaa gidana .
hagaappe sinttan efireema asay eeqa misileera gayttenna; taani intte woosaa siyananne inttena naagana . taani irxxa zigaa mala; intteyyo anjjo ubbay taappe beettana &quot; yaagees .
aadhdhida eray de7iyo ooninne hagaa akeeko; wozani de7iyo ooninne hagaa ero . godaa ogee suure; xilloti he ogiyaara hemettoosona . shin nagaranchchati an xubettoosona .
ooziyaani yihudaa biittan kawo , qassi yo7aasha na7ay iyorbbaami israa7eela biittan kawo gididi de7ido layttan taqo7a biittan dorssaa heemmiyaageetuppe issoy amoxi , biittay qaaxxanaappe naa77u layttappe kase israa7eelabaa be7ido ajjuutay hagaa .
i hagaadan yaagiis; &quot; goday xiyoone deriyan gudees; yerusalaame katamankka ba cenggurssaa sissees . henttanchchati mehiyaa heemmiyo hentta gadeti meloosona; qarmmeloosa deriyaa huuphiyan de7iya irxxaykka shullees &quot; yaagiis .
goday hagaadan yaagees; &quot; damasqqo asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti gala7aade biittaa asaa birata achchaara de7iya gaariyan yettidi qoxxidosona .
hegaa gishshawu , taani kawuwaa hazaa7eela keettan tamaa yeddana; yeddin he tamay kawuwaa benihadaada qatotakka maana .
taani damasqqo katamaa penggiyaa hiraquwaa menttana; aweena wombban de7iya asaa yedettananne kawotaa xam77aa oyqqidaagaakka beeti-edeenappe xayssana; qassi sooriyaa biittaa asaykka omoodettidi , qiira giyoosaa baana &quot; yaagees goday .
goday hagaadan yaagees; &quot; gaaza katamaa asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti biittan de7iya asa ubbaa omooddidi , eedooma biittaa asawu bayzzidosona .
hegaa gishshawu , taani gaaza katamaa dirssan tamaa yeddana; yeddin he tamay katamaa qatotakka maana .
ashddoodan de7iya asaa taani yedettananne kawotaa xam77aa oyqqidaagaakka asqqaloonappe xayssana . eqiroona kataman de7iya asaakka qaxxayana; qassi pilisxxeema biittaa asaappe attidaageetikka hayqqana . taani ubbaa haariya goday hagaa odays &quot; yaagees .
goday hagaadan yaagees; &quot; xiiroosa katamaa asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti maacettido ishatettaa maachchaa kanttidi , omoodettida asaa ubbaa eedooma asaassi bayzzidosona .
hegaa gishshawu , taani xiiroosa katamaa dirssan tamaa yeddana; yeddin he tamay katamaa qatotakka maana &quot; yaagees .
goday hagaadan yaagees; &quot; eedooma biittaa asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti bantta ishantta israa7eelata bisuwan yedettidosona; eti etawu qarettibookkona . eti ubbatoo hanqqettoosona; eta yiilloy merinawukka simmenna .
hegaa gishshawu , taani temaana katamaa bolli tamaa yeddana; yeddin he tamay booxira katamaa qatota maana &quot; yaagees .
goday hagaadan yaagees; &quot; amoona biittaa asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti bantta zawaa aassanawu gala7aade biittan de7iya shahaara maccaasatu uluwaa daakkidosona .
hegaa gishshawu , taani raaba katamaa dirssan tamaa yeddana; yeddin he tamay katamaa qatota maana . hegaappe guyyiyan , olaa gallassi waasoy darana; qassi olanchchati gotiyaadan wolqqaamana .
eta kawoynne aara oottiya halaqati ubbay omoodettidi issippe baana &quot; yaagees .
goday hagaadan yaagees; &quot; moo7aaba biittaa asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti eedooma biittaa kawuwaa meqettaa bidintta kiyana gakkanaashin xuuggidosona .
hegaa gishshawu , taani moo7aaba biittan tamaa yeddana; yeddin he tamay qiriyoota katamaa qatota maana . moo7aaba biittaa asay shabbirssaa giddon , olaa waasuwaa giddooninne malkkataa punettaa giddon hayqqi wurana .
taani moo7aaba biittaa haariyaagaa xayssana; qassi halaqata ubbaakka aara issippe worana &quot; yaagees .
goday hagaadan yaagees; &quot; yihudaa biittaa asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti godaa higgiyaa ixxidosona; a azazuwaakka naagibookkona . eta aawati kaallido worddo xoossati etakka balettidosona .
hegaa gishshawu , taani yihudaa biittaa bolli tamaa yeddana; yeddin he tamay yerusalaame qatota maana &quot; yaagees .
goday hagaadan yaagees; &quot; israa7eela asay zaari zaaridi oottido nagaraa gishshawu , taani eta qaxxayennan aggikke . ayssi giikko , eti miishshaa ekkana gishshawu , xilluwaa bayzzoosona; qassi caammaa acuwaa ekkana gishshawukka hiyyeesaa bayzzoosona .
manqqota biittaa baanan onggidi , eta huuphiyaa yedhdhoosona; naaqettidaageetu pirddaakka geellayoosona . qassi aawaynne na7ay naa77ay issi maccaasiyo laggettiyoogan ta geeshsha sunttaa keehippe tunissoosona .
eti asaappe acuwaassi oyqqido maayuwaa yarshshiyo sohotu ubbaa matan hiixxidi , an zin77oosona; qassi asaappe maqqacco oottidi ekkido woyne eessaa bantta xoossaa keettan uyoosona .
&quot; gidikkonne , zigaadan aduqqidi , wolaadan minnida amoore biittaa asata eta sinttappe xayssidaagee tana . taani etawu bolla ayfiyaarakka garssa xaphuwaarakka ubbaa xayssaas .
taani inttena gibxxe biittaappe kessada , bazzon oytamu layttaa kaalettaas; qassi amooretu biittaakka intteyyo laata oottada immaas .
&quot; intte attuma naatu giddoppe hananabaa yootiyaageeta , intte yelaga asaa giddoppekka banttana godaassi dummayida naaziraaweta denttaas . inttenoo , israa7eela asatoo , hagee tuma gidennee ? hagaa taani goday odaas .
shin intte he naaziraaweta caaquwaa kolissidi , woyne eessaa ushshideta; hananabaa yootiyaageetakka , hananabaa yootoppite yaagidi azazideta .
&quot; be7ite , kattaa darissidi caanido gaaree me77iyoogaadan , taani inttena menttana .
pala woxxiyaagee baqatidi kessi ekkenna; minuwaayyo wolqqi ixxana; olanchchaykka ba shemppuwaa ashshenna .
wonddafiyan dukkiyaagee ba sohuwan eqqanawu danddayenna; tohuwaa bol77oykka kessi ekkenna; paraawaykka ba shemppuwaa ashshenna .
he gallassi haray atto olanchchatu giddon keehi xalanchcha giyoogeetikka kallo xiire baqatana &quot; yaagees goday .
inttenoo israa7eela asatoo , goday intte bolli , gibxxe biittaappe i kessido asa ubbaa bolli haasayidoogaa siyite .
&quot; sa7an de7iya asa ubbaappe taani intte xalaalaa dooraas . hegaa gishshawu , intte oottido nagara ubbaassi taani inttena qaxxayana &quot; yaagees .
naa77u asati maayettennan de7iiddi issippe hemettiyoonaa ?
gaammoy oyqqiyoobaa demmennan woran coo gudiiyye ? woykko wodala gaammoy aybakko yedettidi oyqqennan ba geessuwan daariiyye ?
oyqqanawu yeggido gitiyaa giddon katti xayikko , kafoy coo ohettii ? woykko piree aybakko oyqqiyoobi baynnan coo pirii ?
katamaa giddon olaa malkkatay punettiyo wode , asay yashshan kokkorenneeyye ? woykko goday kiittennan de7ishin , bashshay issi katamaa bollan yiiyye ?
tumaappe ubbaa haariya goday ba xuuraa hananabaa yootiya ba ashkkaratussi kasetidi qonccissennan de7iiddi , aybanne oottenna .
gaammoy gudin , yayyennay oonee ? ubbaa haariya goday odin , hananabaa yootennay oonee ?
ashddooda katamaaninne gibxxe kawo keettatun de7iya ubbatussi hagaadan yaagidi awaajjite; &quot; samaariyaa deretu bolli shiiqite; shiiqidi yan haniya gita wocamaanne sugetta oosuwaa be7ite &quot; yaagite .
goday hagaadan yaagees; &quot; ha asati sittabaa oottiyoogaa erokkona; sugettaaninne bonqqidi ehiido miishshan bantta keettaa kuntti wottidosona &quot; yaagees .
hegaa gishshawu , ubbaa haariya goday hagaadan yaagees; &quot; morkkee intte biittaa dooddana; intte qatuwaa laalana; intte duretu keettaakka bonqqana &quot; yaagees .
goday hagaadan yaagees; &quot; henttanchchay gaammuwaa doonaappe dorssaa wotti ekkiyo wode , dorssaayyo naa77u gedeta woykko duuxa hayttaa wotti ekkiyoogaadan , hegaadankka samaariyaa biittan ishaluwan uttida israa7eela asaappe amaridaageetu xalaalay attana &quot; yaagees .
goday , ubbaappe wolqqaama goday xoossay hagaadan yaagees; &quot; hagaa siyite; siyidi yaaqooba zaretu bolli markkattite .
taani israa7eela asaa eta nagaraa gishshawu qaxxayiyo gallassi , beeteele kataman de7iya yarshshiyo sohota kolana; yarshshiyo sohuwan de7iya kacetikka me77idi , sa7an wodhdhana .
balggo eti de7iyo keettaanne bone eti de7iyo keettaa ubbaa taani xayssana . danggarssaa zaaliyan alleeqissidi , eti keexxido keettaykka kolettana; qassi gita gita keettati ubbaykka xayana &quot; yaagees .
inttenoo , samaariyaa maccaasatoo , baasaane biittaa macca miizzatudan modhdhidaageetoo , hagaa siyite ! intte hiyyeesata huqqunneeta; manqqotakka tuggayeeta . intte keettaawatakka , &quot; nuussi ushshaa hammite &quot; yaageeta .
ubbaa haariya goday hagaadan yaagidi , ba geeshshatettan caaqqiis; &quot; intte manxxaquwan oyqettidi gooshettana gallassaynne intteppe attida amaridaageetikka manxxaquwan ohettidi biya moletudan hanana gallassay yaana .
intte ubbaykka dirssaa xoo7iyaara goochchin kiyidi , hermmoonen olettana &quot; yaagidi caaqqiis .
ubbaa haariya goday hagaadan yaagees; &quot; inttenoo , israa7eela asatoo , biite; beeteele biidi , nagaraa oottite; gelggalakka biidi , nagaraa gujjidi oottite . maallado maallado intte yarshshuwaa yarshshite; heezzantto gallassi gallassi intte asirataa ehiite .
irshshuwaa yeggidi uukkido oyttaa xuuggidi , galataa yarshshuwaa yarshshite . intte intte dosan immiyoobaa gishshawu , otorettiiddi awaajjite . ayssi giikko , intte oottanawu dosiyoogee hegaa &quot; yaagees .
qassikka goday hagaadan yaagees; &quot; intte katama ubban taani koshaa yeddada , haray atto intte achchan daxiyoobaakka xayssaas; shin intte hegankka taakko simmibeekketa .
kattaa cakkiyo wodee gakkanawu biron heezzu aginay de7ishin , taani intteyyo iraa teqqaas . taani issi kataman iraa bukissada hara kataman bukkennaadan diggaas; issi shooqan bukkiis; hara bukkibeenna shooqay qassi meliis .
hegaa gishshawu , naa77u woykko heezzu katamatu asay haattaa uyanawu issi katamaa biidosona; shin alibookkona . hegankka qassi intte taakko simmibeekketa &quot; yaagees .
goday , &quot; taani intte kattaa bollan harggiyaa yeddaas; intte ataakilttiyaanne intte woyne turaa , intte balasiyaa mittaanne intte wogaraa ubbaa boolee miis; shin intte hegankka taakko simmibeekketa &quot; yaagees .
goday , &quot; taani gibxxe asatu bolli boshaa yeddidoogaadan , intte bollankka boshaa yeddaas; intte wodalla naata bisuwan woraas; intte paratikka omoodettanaadan oottaas . intte moottan hayqqida asaa ahaa xinqquwan inttena ullaas; shin intte hegankka taakko simmibeekketa &quot; yaagees .
goday , &quot; sadoomanne gamoora katamata xayssidoogaadan , intteppekka darota xayssaas; ha attida inttekka tamaappe eexxiiddi attida xiifa mala; shin intte hegankka taakko simmibeekketa &quot; yaagees .
goday , &quot; hegaa gishshawu , israa7eela asatoo , taani inttena hegaadan oottada qaxxayana hanays . taani inttena hagaadan oottada qaxxayana haniyo gishshawu , israa7eela asawu , intte xoossaara gayttanawu giigite &quot; yaagees .
dereta giigissidaagee , carkkuwaakka medhdhidaagee , ba wozanaa qofaa asawu qonccissiyaagee , wonttaa poo7uwaa xumawu laammiyaagee , biittan de7iya xoqqa dereta yedhdhiyaagee , awu sunttay godaa , ubbaappe wolqqaama xoossaa .
israa7eela asatoo , taani intte bolli zilaaliyo zilaassaa siyite !
&quot; geela7iyaa israa7eela kunddaasu; simmi naa77antto denddukku . sa7an olettaasu; o denttiyaabikka baawa ! &quot; yaagaas .
ubbaa haariya goday hagaadan yaagees; &quot; sha7u olanchchata olawu yeddiya israa7eela katamaassi xeetu olanchchatu xalaalay attana; xeetu olanchchata olawu yeddiya israa7eela katamaassi qassi tammu olanchchatu xalaalay attana &quot; yaagees .
goday israa7eela asaassi hagaadan yaagees; &quot; tana koyite; yaatikko , intte de7uwan de7ana .
shin beeteele koyoppite . gelggala geloppite . berssaabehi pinnoppite . ayssi giikko , gelggali omoodettana; beeteeleekka xayana &quot; yaagees .
godaa koyite; yaatikko , intte de7uwan de7ana . hegee xayikko , i yooseefa zariyaa tamaadan xuuggana; beeteelen de7iya asaakka tamay maana . he tamaa etawu ooninne toyssenna .
inttenoo , suure pirddaa geellayidaageetoo , xillotettaakka sa7an oliyaageetoo , hagaa siyite .
piliyaadisa geetettiya laappun xoolinttetanne ooriyoona geetettiya xoolinttetu citaa medhdhidaagee , sakkana xumaa wonttawu , gallassa poo7uwaakka qammawu laammiyaageenne abban de7iya haattata pude saluwaa xeesidi , sa7a micettaa bolli duge tigiyaagee , awu sunttay godaa .
i qatota laalanawu wolqqaamatu bolli bashshaa ehees .
intte pirddaa gutaran seeriyaagaa ixxeeta; tumaa yootiyaagaakka sheneteeta .
intte hiyyeesata yedhdhidi , eta kattaakka etappe bonqqidi ekkideta . yaatidi masettida shuchchan keettata gimbbideta; shin intte he keettatun de7ekketa . lo77iya woyne turatakka tokkideta; shin intte he woyniyaa eessaa uyekketa .
ayssi giikko , intte naaqoy aappunakkonne intte nagaraykka ay keena gitakko taani erays . intte xillota naaqqeeta; mattaayiyaakka ekkeeta; qassi gutaran hiyyeesatu pirddaa geellayeeta .
hegaa gishshawu , hagaa mala wodiyan cincca asi co77u gees; ayssi giikko , wodee iita .
de7uwan de7anawu lo77obaappe attin , iitabaa oottoppite; yaatikko , intte giyoogaadan , goday , ubbaappe wolqqaama xoossay inttenaara gidana .
iitabaa ixxite . lo77obaa dosite . pirddaa gutarankka suure pirddaa pirddite . yaatikko , ooni erii , goday , ubbaappe wolqqaama xoossay yooseefa zerettatuppe attida amaridaageetussi qarettanaakkonne .
hegaa gishshawu , goday , ubbaappe wolqqaama goday xoossay hagaadan yaagees; &quot; dabaaba ubban waasoy kiyana; oge ubbankka asay , aayye , aayye ! gaana . goshshanchchati yeehuwawu , koyzziyaageetikka koyssawu xeegettana .
woyniyaa turaa soho ubban yeehoy de7ana; ayssi giikko , taani inttena qaxxayanawu intte giddoora kanttana &quot; yaagees goday .
inttenoo , godaa gallassay yaanaadan amottiyaageetoo , intteyyo aayye7ana ! godaa gallassaa ayssi amotteetii ? he gallassay xumappe attin , poo7o gallassa gidenna .
he gallassi intte gaammuwaappe baqati attiyo wode , maahee gayttiyo asa mala , hegaappekka qassi baqati ba soo gelidi , ba kushiyaa godan zemppissiyo wode , shooshshay dukkiyo asa mala gidana .
godaa gallassay xumappe attin , poo7o gidenna; sakkana xumappe attin , poo7o shori mulekka baawa !
goday hagaadan yaagees; &quot; taani intte bonchchiyo baalata ixxaasinne shenetaas; intte geeshsha yaa7atikka tana ufayssokkona .
intte taayyo xuuggiyo yarshshuwaanne kattaa yarshshuwaakka yarshsheeta; shin taani hegaa ekkikke . qassi intte taayyo galatawu ehiyo issippetettaa yarshshuwaa modhdho mehetakka xeellikke .
intte mazamuriyaa canccettaa ta matappe haassite; intte diixxiyo diittaakka siyikke .
shin suure pirdday pultto haattaadan , xillotettaykka to77enna shaafaa haattaadan goggo .
&quot; inttenoo , israa7eela asatoo , taani inttena bazzon oytamu layttaa kaalettiyo wode , taassi yarshsho yarshshidetii ? woykko imota immidetii ?
he wode intte intte kushiyan medhdhido kawuwaa sakkuuta giyo eeqaanne keewaana giyo intte xoolintte xoossaa eeqaa tookkideta .
hegaa gishshawu , taani inttena omoodissada damasqqo katamaappe aattada haahosaa yeddana &quot; yaagees . hagaa giyaagee awu sunttay ubbaappe wolqqaama xoossaa geetettiyo godaattenne .
inttenoo , israa7eela asay maaduwaa oychchiyo bonchchettida israa7eela biittaa halaqatoo , inttenoo , xiyoonen baaluwan de7iyaageetoo , samaariyaa katamankka hirggi baynnan uttidaageetoo , intteyyo aayye7ana !
ane kalnne giyo katamaa biidi be7ite . hegaappe qassi hamaata giyo gita katamaa biidi , yaara qassi duge pilisxxeematu katamaa gaate wodhdhite . eti intte naa77u kawotettatuppe kehiyoonaa ? eta biittay intte biittaappe aakkii ?
inttenoo , iita gallassay eesuwan yeenna giidi , sugetta oosuwaa oottiyaageetoo ,
danggarssaa zaaliyaappe oottido arssan zin77iyaageetoo , minxxaafiyankka injjetidi uttiyaageetoo , qassi dorssaa wudiyaappe anqqaratanne miizzaa zadaluwaappe daddarota miyaageetoo ,
daawitadan yettaa miishshaa intteyyo giigissidi , maazinqqiyan dumma dumma yettaa yexxiyaageetoo ,
woyniyaa eessaa keriyaara ganiyaageetoo , keehi al77o shittuwaakka tiyettiyaageetoo , yooseefa zaretu bashshaassi aynne azzanennaageetoo , intteyyo aayye7ana !
hegaa gishshawu , omoodettidi baanaageetuppe koyroti inttena gidana; he wode intte injje duussaynne intte baalotiyoogee attana .
goday , ubbaappe wolqqaama goday xoossay hagaadan yaagidi , barkka banan caaqqiis; &quot; taani yaaqooba otoruwaa ixxays; eta qatotakka shenetaas; taani katamaanne kataman de7iya ubbaa eta morkketussi aattada immana &quot; yaagiis .
issi keettan tammu asay attikko , etikka hayqqana .
hayqqidaageetu dabbotuppe issoy ahaa mooganawu sooppe kessidi efaana; efiiddi , he keettaa qol77on de7iya bitaniyaa , &quot; nenaara attida hara asi de7ii ? &quot; yaagidi oychchana . oychchin i zaaridi , &quot; baawa &quot; yaagana . yaagin oychchiyaagee , &quot; hayzza , hayzza ! godaa sunttaa nuuni xeesanawu koshshenna &quot; yaagana .
goday azazin , wogga keettati kolettana; qeeri keettatikka me7erettana .
parati zaallaa bollan piriixanawu danddayiyoonaa ? woy qassi goshshanchchay booraa waaxidi , abbaa goyanawu danddayii ? shin intte tumu pirddaa marzziyawu , xillotettaa ayfiyaakka camuwawu laammideta .
intte lodabaara katamaa xoonido gishshawu ufaytteeta; qassi , &quot; nuuni qarnnayma katamaakka nu minotettan oyqqida &quot; yaageeta .
goday , ubbaappe wolqqaama xoossay hagaadan yaagees; &quot; inttenoo , israa7eela asatoo , taani intte bolli issi kawotettaa denttana; denttin eti inttena hamaata pinuwaappe doommidi , araba wombbaa gakkanaassi tuggayana &quot; yaagees .
ubbaa haariya goday tana ajjuutaa bessiis . he ajjuutan taani kawuwaa gakkiya kattay cakettidoogaappe guyyiyan , naa77anttuwaa caarida carshshaa bolli i booliyaa wudiyaa medhdhishin be7aas .
eti irxxabaa ubbaa miidi wurssido wode taani , &quot; abeet ubbaa haariya godawu , hay hayyanaa atto garkkii ! yaaqooba zareti waanidi attanawu danddayiyoonaa ? eti qii guuttattenne ! &quot; yaagaas .
hegaa gishshawu , goday qarettidi , ba qofaa laammiis; laammidi hagaadan yaagiis; &quot; ha neeni be7idobay polettenna &quot; yaagiis .
ubbaa haariya goday tana hara ajjuutaa bessiis . ubbaa haariya goday ba asaa pirddanawu tamaa xeesiis; xeesin he tamay gita ciimma abbaa mirggidi , biittaakka xuugganawu doommiis .
yaatin taani hagaadan yaagaas; &quot; abeet ubbaa haariya godawu , hay hayyanaa ha tamaa toyssarkkii ! yaaqooba zareti waanidi attanawu danddayiyoonaa ? eti qii guuttattenne ! &quot; yaagaas .
hegaa gishshawu , goday qarettidi , ba qofaa laammiis; laammidi ubbaa haariya goday hagaadan yaagiis; &quot; hageekka qassi polettenna &quot; yaagiis .
qassikka i tana hara ajjuutaa bessiis . taani he ajjuutan be7iyo wode , goday gimbbiyaa sittatettaa likkiyo tumbbiyaa oyqqidi , tumbbiyan likettidi gimbbettida gimbbiyaa matan eqqiis .
eqqidi goday tana , &quot; amoxaa , ha neeni xeelliyoogee aybee ? &quot; yaagidi oychchiis . oychchin taani , &quot; tumbbiyaa &quot; yaagaas . yaagin goday tana , &quot; be7a , taani ta asaa israa7eela giddon tumbbiyaa yeggays; taani eta qaxxayennan aadhdhikke .
yisaaqa zareti goynniyo xoqqa sohoti kolettana; israa7eela geeshsha sohotikka xayana; qassi iyorbbaama kawotettaa bollikka taani bisuwaara denddana &quot; yaagiis .
beeteele kataman qeese gididi de7iya amaaxee israa7eela kawuwaa iyorbbaamakko hagaadan yaagidi kiittiis; &quot; amoxi israa7eela asaa giddon de7iiddi , ne bolli maqettiis; i ba oduwan biittaa bashshees .
ayssi giikko , i hagaadan yaagees; iyorbbaami bisuwan hayqqana; israa7eela asaykka bantta biittaappe omoodettidi baana yaagees &quot; yaagiis .
yaatin amaaxee amoxa hagaadan yaagiis; &quot; nenoo hananabaa yootiyaagoo , ba; hini yihudaa biitti baqata baada , yan quma ma; hananabaakka yan yoota .
shin hagee beeteelee kawoy goynniyo sohonne kawotettaa geeshsha soho gidiyo gishshawu , naa77antto ha sohuwan hananabaa yootoppa &quot; yaagiis .
yaagin amoxi zaaridi , amaaxiyaassi hagaadan yaagiis; &quot; taani mehiyaa heemmiyaagaanne ettaa ayfiyaa maxiyaagaappe attin , hananabaa yootiyaagaa woykko hananabaa yootiyaagaa na7aa gidikke .
shin goday tana dorssaa wudiyaa heemmiyoosaappe ekkidi , baada ta asawu israa7eelawu hananabaa yoota yaagiis .
ha77i simmi goday giyoobaa siya ! neeni , israa7eela bolli hananabaa yootoppa; yisaaqa zaretu bollikka markkattoppa yaagadasa .
hegaa gishshawu , goday hagaadan yaagees; ne machchiyaa katamaa giddon shaaramuxa gidana; ne attuma naatinne ne macca naati bisuwan hayqqana; ne biittaykka wodoruwan shaakettana; qassi neeni ne huuphiyawukka allaga biittan hayqqana . israa7eela asaykka bantta biittaappe omoodettidi tuma baana yaagees &quot; yaagiis .
ubbaa haariya goday tana hara ajjuutaa bessiis; hegeekka , teeray kumido keeshiyaa .
i tana , &quot; amoxaa , ha neeni be7iyoogee aybee ? &quot; yaagidi oychchiis . oychchin taani , &quot; teeri kumido keeshiyaa be7ays &quot; yaagaas . yaatin goday taayyo hagaadan yaagiis; &quot; ta asaa israa7eelassi wurssettay gakkiis; hagaappe sinttanawu taani eta qaxxayennan aadhdhikke &quot; yaagiis .
ubbaa haariya goday hagaadan yaagees; &quot; he gallassi kawo keettan yexxiyo yettay yeehuwawu laamettana; hayqqida asaa ahay mule sohuwan darana; qassi co77u gin , yan han olettana &quot; yaagees .
inttenoo , metootanchchata yedhdhiyaageetoo , biittan de7iya hiyyeesatakka xayssanawu koyiyaageetoo , hagaa siyite !
intte hagaadan yaageeta; &quot; nuuni kattaa bayzzanawu aginay xeeriyo baalay awude aadhdhanee ! qassi nuuni nu zal77iyaa doommanawu sambbatay awude aadhdhanddeeshsha ! yaatiyaakko nuuni kattaa guuttaban makki makkidi , daro miishshaa ekkidi bayzzana . qassi worddo miizaanan likki likkidi , asaa cimmana .
nuuni hiyyeesaa biran , metootanchchaakka mexi naa77u tohuwaa caamman shammana; qassi gisttiyaa harqquwaa muruta gisttiyaa waagan bayzzana &quot; yaageeta .
goday yaaqoobi ceeqettiyo ba sunttan hagaadan yaagidi caaqqiis; &quot; taani eti oottido iita oosuwaa mulekka dogikke .
biittay qaaxxiyoogeenne biittan de7iya asay ubbay yeekkiyoogee hegaa gaasuwaana gidenneeyye ? ee nayle shaafay kixxidi qaaxxiyoogaadan , biitta ubbay qaaxxidi balbbuqettana; qassi he kixay wodhdhiyoogaadan wodhdhana &quot; yaagiis .
ubbaa haariya goday hagaadan yaagees; &quot; he gallassi taani awaa seeta gallassi wulissana; sa7aakka galla xumissana .
taani intte baalaa ufayssaa azzanuwawu , intte yettaakka yeehuwawu laammana . mexi issi na7ay hayqqin yeekkiya asadan , intte intte huuphiyaa meedettidi waaruwaa maayanaadan , taani inttena oottana . he gallassaa wurssettay daro camo gidana &quot; yaagees .
ubbaa haariya goday hagaadan yaagees; &quot; be7ite , taani biitta ubbaa bollan koshaa yeddiyo gallassati yoosona . taani koshaa yeddiyo gallassi , asay siyanawu godaa qaalaa xayidi namisettanappe attin , kattaa xayidi namisettenna woykko haattaa xayidi saamettenna .
asay arshsho bagga abbaappe arggo bagga abbaa gakkanaashiininne huuphessappe tohossi gakkanaashin bichchaarana . eti godaa qaalaa koyanawu yaanne haanne woxxana , shin demmokkona .
he gallassi puulanchcha geela7otinne wodallati saamuwan hitti gaana .
samaariyaa eeqatun caaqqiyaageeti , daana xoossay ero ! yaagiyaageetinne , berssaabeha xoossay ero yaagiyaageeti kunddana . eti naa77antto mulekka denddokkona &quot; yaagees .
yarshshiyo sohuwaa matan goday eqqidaashin , taani be7aas . i tana hagaadan yaagiis; &quot; baasoy qaaxxanaadan , beeta maqidasiyaa gumbbuwaa shoca; shocada asa ubbaa huuphiyan mentteretta . hegaappe attiya asaa taani bisuwan worana . baqatiya asi kessi ekkenna; kessi ekkida asikka paxa attenna .
eti biittaa bookkidi , si7ooliyawu duge wodhdhikkokka , taani eta hegaappe kessana . saluwaa pude kiyikkokka , taani eta hegaappe duge wottana .
eti qarmmeloosa deriyaa xeeran qosettikkokka , taani eta koyada hegaappe kessana . abbaa ciimmaa giddo gelidi , ta sinttaappe geemmikkokka , taani miimminttiyaa azazin , i eta dukkana .
qassi bantta morkketun omoodettidi , eti biikkokka , yan eti bisuwan hayqqanaadan , taani azazana; taani eta iita ayfiyan xeellanaappe attin , lo77o ayfiyan xeellikke &quot; yaagiis .
goday , ubbaappe wolqqaama goday sa7aa bochchees; bochchin sa7ay seerees; qassi sa7an de7iyaabay ubbaykka yeekkees . nayle shaafay kixxidi balbbuqettiyoogaadan , biitta ubbay balbbuqettees; qassi he kixay wodhdhiyoogaadankka wodhdhees .
i bawu de7iyo sohuwaa saluwan giigissees; a baasuwaakka sa7an baasees . qassi i abbaa haattata xeesidi , biittaa bollan duge gussees; ayyo sunttay godaa .
goday hagaadan yaagees; &quot; inttenoo , israa7eela asatoo , intte taayyo toophphiyaa asaa mala gidekketiiyye ? taani inttena gibxxe biittaappe kessidoogaadan , pilisxxeema asaa kafttoorappe , qassi sooriyaa asaakka qiirappe kessaas &quot; yaagees .
goday hagaadan yaagees; &quot; be7ite , ubbaa haariya godaa ayfee nagaranchcha kawotettaa bollan de7ees . taani a biittaa bollappe xayssana; shin taani yaaqooba zariyaa muleera xayssikke .
&quot; be7ite , kattaa zazzariyan zazzariyoogaadan , israa7eela asaa kawotettatu ubbaa giddon zazzaranaadan , taani azazana; shin eta giddon ammanettiyaageetuppe issoynne sa7an wodhdhidi xayenna .
nuna ayba iitabinne gakkenna woykko demmenna yaagiya ta asaa giddon de7iya nagaranchchati ubbay bisuwan wurana &quot; yaagees .
qassikka goday , &quot; he gallassi taani kolettidi kunddida keettadan hanida daawita kawotettaa denttana; xoo7etida sohotakka bottokonana; qassi qolettidasaakka ooraxissana; taani a beniigaadan oottada keexxana .
hegeenne israa7eela asay eedooma biittaappe attidaageetanne ta sunttan xeesettida kawotettata ubbaa laattanaassa &quot; yaagees . hagaa oottiyaagee tana godaa .
goday hagaadan yaagees; &quot; be7ite , kattaa cakkiyaageeti cakkidi wurssennan de7ishin , gadiyaa goyiyaageeti gakkiyo wodee , woyniyaa teeraa gum77iyaageetikka gum77idi wurssennan de7ishin , woyniyaa zeriyaageeti gakkiyo gallassati yaana . he wode dereti mal77o woyniyaa eessaa xokkana; keratu ubbaappekka woyne eessay goggana .
omooduwan biida ta asaa israa7eela zaarada ishalissana . eti qolettida katamata zaaretti keexxidi , etan de7ana . woyne turaakka tokkidi , appe woyne eessaa uyana . qassi ataakilttetakka tokkidi , eta ayfiyaa maana .
taani israa7eela eta biittan tokkana; eti taani etayyo immido biittaappe naa77antto mulekka shodettokkona &quot; yaagees . hagaa yootiyaagee godaa intte xoossaa .
godaa qaalay amiitaaya na7aa yoonaasakko hagaadan yaagiiddi yiis;
&quot; dendda ! denddada he gita katamaa nanawe ba; baada he katamaa asaa iitatettay ta sintti gakkido gishshawu , etayyo markkatta &quot; yaagiis .
shin yoonaasi godaa sinttaappe baqatidi , tarsseesa giyo biitti baanawu denddiis; i yoophphe katamaa wodhdhidi , tarsseesi biya markkabiyaa demmiis . godaa sinttaappe baqatidi , etaara tarsseesi baanawu miishshaa qanxxidi , markkabiyan geliis .
shin markkabee biishin , goday abbaa bolli wolqqaama carkkuwaa denttiis; denttin abbaa beetay keehi darido gishshawu , markkabee me77ana haniis .
yaatin , markkabiyaa laaggiyaageeti yayyidi , ubbaykka bantta xoossaakko xoossaakko waassidosona . qassi markkabee kawuyyana mala , a giddon de7iya caanaa denttidi , abban olidosona . shin yoonaasi markkabiyaayyo giddo kifiliyaa gelidi , yan zin77idi , xiskkuwaa kayriis .
markkabiyaa halaqay akko biidi , &quot; ayssi xiskkadii ? dendda , denddada ne xoossaa woossa ! ooni erii , i ba lo77o ayfiyan xeellidi , nuna ashshanaakkonne &quot; yaagiis .
markkabiyaa laaggiyaageeti issoy issuwawu hagaadan yaagidosona; &quot; haayite; ha iitabay nuna o gaasuwan gakkidaakko eranawu saamaa yeggoos &quot; yaagidosona . yaagidi saamaa yeggin , saamay yoonaasa bollan wodhdhiis .
wodhdhin eti yoonaasa hagaadan yaagidi oychchidosona; &quot; ha iitabay o gaasuwan nu bolli gakkidaakko , ane nuussi yoota . ne oosoy aybee ? awuppe yaadii ? ne biittay awee ? neeni o zaree ? &quot; yaagidosona .
yaagin yoonaasi zaaridi , hagaadan yaagiis; &quot; taani ibraawe asa; abbaanne biittaa medhdhida godaayyo , saluwaa xoossaayyo goynnays &quot; yaagiis .
yaagin godaa sinttappe i baqatiyoogaa i etawu yootidobaappe asati erido gishshawu yayyidosona . yayyidi a , &quot; laa ayba palabaa oottadii ? &quot; yaagidosona .
qassi abbaa beetay kaseegaappe haa darido gishshawu , asati yoonaasa , &quot; nuuyyo abbay woppana mala , nena nuuni waatinoo ? &quot; yaagidi oychchidosona .
oychchin i etawu , &quot; ha wolqqaama beetay intte bollan denddidoogee ta gaasuwaana gidiyoogaa taani erays . hegaa gishshawu , tana denttidi , abban olite . yaatikko , abbay intteyyo woppu gaana &quot; yaagiis .
shin markkabiyaa laaggiyaageeti markkabiyaa guyye abbaa dooni kessanawu wolqqappe shaaridosona; gidikkonne , abbaa beetay keehippe darido gishshawu , kessanawu danddayibookkona .
hegaa gishshawu , eti hagaadan yaagidi , godaakko waassidosona; &quot; abeet godawu , ha bitaniyaa shemppuwaa gishshawu , neeni nuna xayssennaadaaninne ha geeshsha suuttaa acuwaakka neeni nuuppe achchennaadan , nuuni nena minttidi woossoos . ayssi giikko , godawu , neeni ne koyiyoogaadan oottadasa &quot; yaagidosona .
hegaappe guyyiyan , yoonaasa denttidi , abban olidosona; olin abbaa beetay woppu giis .
yaatin , asati godaassi keehi yayyidosona; godaassi yarshshuwaa yarshshidosona; shiiquwaakka shiiqqidosona .
yoonaasa mittana mala , issi gita moliyaa goday giigissiis; giigissin he moliyaa uluwan yoonaasi heezzu gallassaanne heezzu qammaa de7iis .
yoonaasi moliyaa uluwan de7iiddi , hagaadan yaagidi , godaakko , ba xoossaakko , woossiis;
&quot; taani ta tuggaa giddon de7aydda godaa xeegaas; xeegin i tawu koyiis . taani si7ooliyaa ulo giddon de7aydda waassaas; neenikka ta waasuwaa siyadasa .
neeni tana ciimma abbaa xaggawu duge oladasa; haattay ta yuushuwaa dooddiis; ne dambbalaynne ne beetay ta bollaara kanttidosona .
hegaa gishshawu , taani hagaadan yaagaas; taani ne sinttappe wora olettaas; gidikkonne , taani ne geeshsha beeta maqidasiyaa zaarettada be7ana yaagaas .
&quot; haattay tawu qooriyaa gakkanaashin mittiis; ciimma abbay tana muukkiis; abban de7iya maataykka ta huuphiyan xaaxettiis .
taani dereti baasettido sohuwaa duge wodhdhaas; biittaaninne a hiraquwan merinawu gorddettaas . shin abeet godawu , ta xoossawu , neeni ta shemppuwaa ciimma ollaappe kessadasa .
&quot; taani hitido wode , nena godaa hassayaas . ta woosaykka neekko , ne geeshsha beeta maqidasiyaa gakkiis .
hada eeqatuyyo goynniyaageeti godan ammanettiyoogaa aggidosona .
shin taani galataara neeyyo yarshshana; taani shiiqqidobaa ubbaakka gattana . ayssi giikko , atotettay godaappe yees &quot; yaagiis .
hegaappe guyyiyan , goday moliyaa azazin , molee yoonaasa biittaa bollan cooyiis .
godaa qaalay naa77anttuwaakka yoonaasakko hagaadan yaagiiddi yiis;
&quot; dendda ! denddada he gita katamaa nanawe ba; baada taani neeyyo yootiyo qaalaa etayyo markkatta &quot; yaagiis .
yaagin yoonaasi denddidi , godaa qaalaadan nanawe biis . nanawee keehi gita katama; ha gaxaappe ya gaxaa gakkanawu heezzu gallassa hemetissees .
yoonaasi katamaa biidi gakkidi , issi gallassa ogiyaa katamaassi giddokko hemettiis; hemettiiddi , &quot; oytamu gallassaappe guyyiyan , nanawee xayana &quot; yaagidi awaajjiis .
yaatin , nanawe asay xoossaa ammaniis; ammanidi xoomaa awaajjiis . gitaappe guuttaa gakkanaashin , ubbaykka waaruwaa maayidosona .
odoy nanawe kawuwaakkokka gakkiis; gakkin i ba kawotaa araataappe wodhdhidi , kawotaa maayuwaa maayidoogaakka qaaridi , waaruwaa maayidi , bidinttan uttiis .
yaatidi nanawe asaassi hagaadan yaagidi awaajissiis; &quot; kawuwaappenne kawuwaa oosanchchatuppe imettida azazuwaa maaran , hachchippe doommidi , asaynne mehee , miizzaynne dorssaykka ubbay aybanne inxxarssaaninne laaccoppona; haattaakka ganxxoppona .
asaykka meheekka waaruwaa maayo; asay ubbay minttidi xoossaakko waasso; bantta iita ogiyaappenne sugetta oosuwaappekka simmona .
yaatiyaakko ooni erii , xoossay nuussi qarettidi , nuuni xayennaadan , ba wolqqaama hanqquwaappe simmanaakkonne &quot; yaagiis .
eti bantta iita ogiyaappe simmidoogaa xoossay be7ido wode , etawu qarettidi , eta bolli ehaana giido iitabaa aggi bayiis .
shin hegee yoonaasa mulekka ufayssibeenna . hegaa gishshawu , i keehi hanqqettiis;
hanqqettidi , godaa hagaadan yaagidi woossiis; &quot; abeet godawu , taani biron ta deren de7aydda giidoogee hagaa gidennee ? taani ne sinttappe baqatada tarsseesi baanawu eesotidoogeekka hegaassa . neeni qaretaynne maarotay kumido xoossaa gidiyoogaa , hanqquwawu eesotennaagaanne aggenna siiquwan kumidaagaa , qassi ehaana giido iitabaakka aggaagiya xoossaa gidiyoogaa taani kasekka eraas .
abeet godawu , ha77i simmi hay hayyanaa tana wora; paxa de7iyoogaappe hayqqiyoogee taayyo keha &quot; yaagiis .
yaagin goday a hagaadan yaagiis; &quot; tumu neeni hagawu hanqqettanawu bessii ? &quot; yaagiis .
yaagin yoonaasi katamaappe kiyidi biis; biidi katamaappe arshsho baggan uttiis . hegan bawu daasiyaa daasidi , a kuwan uttidi , katamaa bolli gakkiyaabaa be7anawu naagiis .
awaa suuluwaappe yoonaasa ashshana mala , goday xoossay issi gosiyaa mokissidi giigissiis; he gosiyaa hayttaykka yoonaasa huuphiyaappe bolla baggaara kuwa gidanaadan oottiis . yoonaasi he gosiyaa gaasuwan keehippe ufayttiis .
shin wonttetta gallassi maallado xoossay guxuniyaa giigissiis; he guxunee gosiyaa miyoorin , gosee meli aggiis .
away kiyiyo wode , xoossay michchiya carkkuwaa arshsho baggappe yeddiis; hegaappe denddidaagan yoonaasi labbanana gakkanaashin , away yoonaasa huuphiyaa xuuggiis . yaatin i , &quot; paxa de7iyoogaappe hayqqiyoogee taayyo keha &quot; yaagidi hayquwawu woossiis .
woossin xoossay yoonaasa hagaadan yaagiis; &quot; tumu neeni ha gosiyaa gishshawu hanqqettanawu bessii ? &quot; yaagiis . yaagin yoonaasi , &quot; ee bessees; ubba hayqqana gakkanaassi hanqqettanawu bessees &quot; yaagiis .
yaatin , goday yoonaasa hagaadan yaagiis; &quot; issi qammi mokkidi , naa77antto qammi melida gosiyaassi , neeni an daafurabeennaagaassinne dichchabeennaagaassi hagaa keenaa qarettadasa .
ushachchaanne haddirssaa shaakkidi eribeenna xeetanne laatamu sha7u asaynne daro mehee nanawen de7ees . yaatin taani ha gita katamaayyo qarettanawu bessennee ? &quot; yaagiis .
yo7aataami , akaazinne hizqqiyaasi kaalli kaallidi yihudan kawotido wode , mooresheta katamaa asa gidiya mikiyaasakko yiida godaa qaalay hagaa; i be7ido ajjuutay samaariyaabaanne yerusalaamebaa .
inttenoo , asawu ubbawu , siyite ! qassi sa7awunne sa7an de7iya ubbatoo , hagaa ezggite ! ubbaa haariya goday intte bolli markkattees; i ba geeshsha beeta maqidasiyan inttebaa haasayees .
be7ite , goday ba de7iyo geeshsha sohuwaappe yees; duge yiidi , deretu huuphiyan hemettees .
eessaa muqaadday taman seeriyoogaadan , dereti a tohuwaappe garssaara seerana; eti keraappe zanggaarawu duge goggiya haattaadan goggana .
hagee ubbay haniyoogee yaaqooba zaretu mooruwaa gishshaassanne israa7eela asaa nagaraa gishshaassa . yaaqooba zaretu mooruwaassi gaaso gididay oonee ? eta katamaa samaariyaa gidennee ? yihudaa asay goynniyo xoqqa sohoy awee ? yerusalaame gidenneeyye ?
hegaa gishshawu , goday hagaadan yaagees; &quot; taani samaariyaa , dembban keelettida burcce shuchchanne woyniyaa turaa tokkiyo soho oottana . qassi taani a shuchchaa burcciyaa duge zanggaarawu olana; a baasuwaakka kalloyana .
a eeqa misileti ubbay kinchchettana; a eeqa keettan oottiya shaaramuxatussi imettida shaaramuxaa keray ubbay taman xuugettana; taani a eeqata ubbaa xayssana . ayssi giikko , he keray ubbaykka shaaramuxidi demmidobaa gidiyo gishshawu , ikka qassi simmidi , hara shaaramuxeessi imettana &quot; yaagees .
hegaa gishshawu , taani yeekkananne waassana; kallo xiirenne mela tohuwan hemettana; worakanaadan waassana; qassi yanchchaadankka aayyee gaana .
ayssi giikko , samaariyaa masunttay paxanawu danddayennaagaa . he tuggay yihudaa biittaa gakkiis; qassi ta asay de7iyo yerusalaame katamaa penggiyaakka matiis .
gaate kataman de7iya nu morkketuyyo hegaa odoppite; eta sinttan mule yeekkoppite . beeti-ofira kataman buhiyan gonddorettite .
inttenoo , shafiira kataman de7iyaageetoo , kallottidi yeellatiiddi , omooduwawu biite . xaa7inaana kataman de7iyaageeti yaappe kiyanawu xalokkona . beeti-exeela katamay yeehoy de7iyo soho gidiyo gishshawu , i intteyyo attiyo soho gidanawu danddayenna .
metoy godaappe yerusalaame pengge gakkanaashin yiido gishshawu , marootan de7iya asay , &quot; lo77obay yanddeeshsha ! &quot; giidi naagiiddi daafuriis .
inttenoo , laakisha kataman de7iyaageetoo , gaariyaa goochchiya parata waaxite . yerusalaame asay nagaraa oottanaadan gaaso gididay inttena; ayssi giikko , xiyoone asaa nagaray koyro intte bolli beettiis .
hegaa gishshawu , inttenoo yihudaa asatoo , intte biiddi , mooresheta-gaate katamaa asaayyo imotaa immana . akiziiba katamaa asaykka israa7eela kawota cimmiyaageeta gidana .
inttenoo , mareesha kataman de7iyaageetoo , goday inttena xooniyaagaa intte bolli ehaana; bonchchettida israa7eela kaalettiyaageeti adulaama gonggoluwan qosettana .
inttenoo , yihudaa asatoo , intte siiqiyo naati intteppe omoodettidi baanawu de7iyo gishshawu , intte huuphiyaa meedettite; intte huuphiyaakka ankkuwaa huuphiyaadan bo77ayite .
iitabaa halchchiyaageetuyyo , qassi bantta hiixan de7iiddi , palabaa waati oottanaakko qoppiyaageetuyyo aayye7ana ! wolqqay eta kushiyan de7iyo gishshawu , sa7ay wonttiyo wode , bantta halchchuwaa poloosona .
eti goshsha gadiyaa amottikko , asabaa wolqqan ekki aggoosona; keettata koyikkokka ekki aggoosona . asa maataa yedhdhidi , a laataa coo bonqqoosona .
hegaa gishshawu , goday hagaadan yaagees; &quot; be7ite , taani intte bollan iitabaa ehaanawu halchchays; hegaappe intte kessi ekkanawu danddayekketa . hegee iita wode gidiyo gishshawu , intte otorettiiddi simerettanawu danddayekketa .
he gallassi eti intte bollan leemisi leemisidi qilliiccana; qassi hagaadan yaagidi zilaaliiddi , inttena baceessana; nuuni ubbaykka muleera xayida . goday nu biittaa ekkidi , makkalanchchatussi shaakki shaakkidi immirggiis yaagana &quot; yaagees .
hegaa gishshawu , gadiyaa saaman shaakkiyo wode , godaa yaa7aa giddon ne saamaa kessiya issi asinne de7enna .
asay tana hagaadan yaagees; &quot; nu bolli hananabaa yootoppa . hagee hagee intte bolli hanana giidi ooninne haasayanawu koshshenna . hegaa mala kawushshay nu bolli mulekka yeenna &quot; yaagoosona .
yaagin taani eta , &quot; inttenoo yaaqooba zaretoo , godaa ayyaanay danddayanchcha gidenneeyye ? i hegaa malabaa oottiiyye ? yaagidi intte oychchanawu bessii ? &quot; yaagaas . goday hagaadan yaagees; &quot; suure ogiyan biyaageetuyyo ta qaalay lo77obaa oottees gidennee ?
shin mata wodiyaappe doommidi , ta asay issoy issuwaa bolli morkkedan denddiis . intte saro asatu maayuwaa , ola qofi mulekka baynnan ammanettidi kanttiya asatu maayuwaa qaari ekkeeta;
ta asaa giddon de7iya maccaasata eta lo77o keettaappe laaggidi kesseeta; ta anjjuwaakka eta naatu bollappe merinawu ekkirggeeta .
denddite; denddidi biite ! hagee intteyyo shemppiyo soho gidenna . ayssi giikko , ha sohoy tunatettaappe denddidaagan daro moorettiis .
&quot; issi cimmiya worddanchchay yiidi , intteyyo sinttappe woyne eessaynne mattoyiya ushshay guufettana yaagidi wordduwaa hananabaa yootiyaakko , i intteyyo hananabaa yootiyaagaa gidana .
&quot; inttenoo , yaaqooba zaretoo , taani inttena ubbaakka shiishshana; taani israa7eela asaappe attidaageeta tumuppe muliyaakka shiishshana . dorssati birddiyan shiiqiyoogaadaaninne dorssaa wudee hentta gaden shiiqiyoogaadan , taani eta issippe shiishshada wottana . he sohoy daro asaa wocaman kumana .
eta kessiyaagee etappe sinttatidi kiyana; etikka penggiyaa menttidi , hegaara kiyidi baana . goday ba huuphen etayyo kawo gididi , eta sinttawu aadhdhidi , eta kaalettana &quot; yaagees .
taani hagaadan yaagaas; &quot; inttenoo , yaaqooba zaretu halaqatoonne israa7eela asaa kaalettiyaageetoo , siyite ! intte suure pirddaa eranawu intteyyo bessenneeyye ?
intte lo77uwaa ixxidi , iitaa doseeta . ta asaappe eta galbbaa qaareeta; eta ashuwaakka eta meqettaappe shaakkeeta .
intte ta asaa ashuwaa meeta; eta galbbaakka etappe qaareeta; eta meqettaa mentterettidi , eta ashuwaakka xaaruwan yegganawu muxiyoogaadan muxeretteeta &quot; yaagaas .
he wode eti godaakko waassana , shin i etawu zaarenna; i ba sinttaa he wode etappe qottana; ayssi giikko , eti iita oosuwaa oottidosona .
ba asaa wora kaalettiya hananabaa yootiyaageetubaa goday hagaadan yaagees; &quot; intteyyo miyoobaa immiyo wode , neeyyo sa7ay saro yaageeta; shin inttena quma mizennaagaa bolli olaa awaajjeeta .
hegaa gishshawu , intteyyo gallassay qamma gidanappe attin , ajjuutaa be7ekketa; sa7aykka xumanappe attin , naa77antto murunnekketa . hananabaa yootiyaageetussi away wullin , gallassay xumana .
ajjuutaa be7iyaageeti yeellatana; murunniyaageetikka kawuyyana . godaa matappe etawu zaaroy baynna gishshawu , eti yeellatidi , ubbaykka bantta doonaa oyqqana &quot; yaagees .
shin tana gidikko , taani yaaqooba zaretussi eta mooruwaa , israa7eela asaassikka eta nagaraa odana mala , wolqqan , godaa ayyaanan , suure pirddaaninne minotettan kumaas .
inttenoo , suure pirddaa ixxiyaanne sitta yohuwaakka geellayiya yaaqooba zaretu halaqatoonne israa7eela asaa haariyaageetoo , hagaa siyite .
intte xiyoone katamaa suuttaa gussidi keexxeeta; yerusalaame katamaakka makkalan keexxeeta .
a halaqati mattaayiyan pirddoosona; a qeeseti damoozan tamaarissoosona; qassi a hananabaa yootiyaageetikka miishshaa qanxxin murunnoosona . shin yaatidikka , &quot; goday nu giddon de7ees gidennee ? nu bolli ayba iitabaykka yeenna &quot; yaagidi an ammanettoosona .
hegaa gishshawu , intte gaasuwan xiyoone katamay shooqadan goyettana; yerusalaame katamaykka kolettidi issisan doorettida suuppa shuchcha gidana . beeta maqidasee keexettido sohoykka wora gidana .
wurssettaa gallassatun godaa beeta maqidasee keexettido deree deretu ubbaappe xoqqidi beettana; kera ubbatuppekka bollaara xoqqu xoqqu gaana . dere asay akko zulana .
daro kawotettatu asay yiidi , &quot; haayite; godaa deriyaa , yaaqooba xoossaa beeta maqidasiyaa ane pude kiyoos . i koyiyoogaadan nuuni baana mala , i nuna ba ogiyaa tamaarissana &quot; yaagana . ayssi giikko , higgee xiyooneppe , godaa qaalaykka yerusalaameppe kiyana .
i daro asatu gidduwan pirddana; haahuwan de7iya mino kawotettatu palamaakka shaakkana . eti bantta bisuwaa marasha , bantta tooraakka baaca kessanawu qoxxana; kawotettay kawotettaa bolli bisuwaa denttenna . hagaappe guyyiyan , eti muleera olaa timirttiyaa tamaarokkona .
shin asi ubbi ba woyniyaa turaa kuwaaninne balasiyaa kuwan woppu giidi uttana; ay asinne eta yashissenna . ayssi giikko , ubbaappe wolqqaama goday hagaa haasayiis .
asay ubbay ba xoossaa xoossaa sunttan hemettana; shin nuuni godaa nu xoossaa sunttan meri merinawu hemettana .
goday hagaadan yaagees; &quot; he gallassi taani wobbeta shiishshana; qassi omooduwan haaho sohuwaa biidaageetanne taani tuggayidoogeetakka shiishshana .
taani wobbeta wuriiddi attida atetta oottana; qassi omooduwan haaho sohuwaa biidaageetakka mino kawotetta kessana . he wodiyaappe doommada merinaa gakkanaashin , taani goday xiyoone deriyan eta bolli kawotana &quot; yaagees .
nenoo , godaa asaa wochchiyo yerusalaame xoqqa gimbbiyawu , neeyyo kase ne haariyo maatay , qassi yerusalaame kawotettaa zaway ubbaykka simmana .
ha77i neeni cenggurssaa xoqqu oottada waassiyoogeenne maaretay oyqqido maccaaseedan un77ettiyoogee aybissee ? neeyyo kawoy baynna gishshaasseeyye ? woy nena zoriyaabi xayido gishshaassee ?
inttenoo , xiyoone asatoo , maaretay oyqqido maccaaseedan ooliiddi abaraadite . ayssi giikko , intte katamaappe kiyiyoogee attenna; kiyidi dembban de7ana; hegaappekka baabiloone baana . gidikkonne , yan intte attana; goday inttena intte morkketu kushiyaappe wozana .
shin ha77i daro kawotettati ne bolli shiiqidosona; shiiqidi , &quot; yerusalaamee tuno; nu ayfeekka xiyoone dereqqo &quot; yaagoosona .
shin eti godaa qofaa erokkona; a halchchuwaakka akeekokkona . kattaa qoxxiyo awudiyawu shiishshido mirqqiyaadan , goday eta qaxxayanawu shiishshiis .
goday hagaadan yaagees; &quot; inttenoo , yerusalaame asatoo , denddite; denddidi , intte morkketa qoxxite . taani intte kaciyaa birata , intte qinccafiliyaakka nahaase oottana . intte daro kawotettata kinchcherettana; eti sugettan shiishshidobaa ubbaa intte godaayyo dummayana; eta aquwaakka intte sa7a ubbaa godaayyo immana &quot; yaagees .
inttenoo , yerusalaame asatoo , intte olanchchata shiishshite ! ayssi giikko , nuuni morkketun doodettida; etikka israa7eela kaalettiyaagaa gappataa gatiman shocanawu hanoosona .
goday hagaadan yaagees; &quot; nenoo efiraataa , beetaliheeme katamawu , neeni yihudaa katamatu giddon guutta; shin awu denddoy beniisappe doommidi , merinaappe gididoogee , israa7eela asaa haariyaagee taayyo neeppe kiyana &quot; yaagees .
hegaa gishshawu , maaretan oyqettiya maccaasiyaa he na7aa yelana gakkanaashin , goday israa7eela asaa morkketu kushiyan aattidi immana . hegaappe guyyiyan , omooduwan de7iya a ishantti simmidi , bantta asaara walahettana .
i yaana; yiidi , godaa minotettan , godaa ba xoossaa sunttaa anggan ba asaa heemmana . i sa7aa gaxaa gakkanaashin gita gidiyo gishshawu , eti sarotettan de7ana .
i etawu sarotetta gidana . asoore biittaa asati nu biittaa woraajjiyo wodenne nu qatotakka yererettidi geliyo wode , nuuni asaa heemmanawunne kaalettanawu gidiyaanne gididi palahiya asaa denttidi , etaara olaa gayttana .
eti asoore biittaa olan xoonana; qassi he biittan de7iya naamiruudi keexxido katamaakka haarana . asoore biittaa asati nu biittaa woraajjiyo wodenne nu zawaakka yedhdhiyo wode , nu biittaa haariyaagee nuna etappe ashshana .
yaaqooba zaretu atettati daro dere asaa giddon goday kiittido akka malanne maataa bollan wodhdhiya diife mala gidana . akkaynne diifee yaanawu asaa azazuwaa naagennaagaadan , israa7eela asaykka godaappe attin , asaa naagenna .
yaaqooba zaretu atettati kawotettatu giddon , daro asaa giddon , bazzo do7atu giddon de7iya gaammo malanne dorssaa wudiyaa giddon de7iya wodala gaammo mala gidana . i hegaara kanttiyo wode yereretteesinne mentterettees; ooninne ashshanawu danddayenna .
ne kushee nenaara eqettiyaageetu bolli denddana; ne morkketi ubbaykka xayana .
goday hagaadan yaagees; &quot; he gallassi taani ne parata ne giddoppe xayssana; ne para gaaretakka mentterettana .
taani ne biittaa katamata xayssana; ne qatotakka ubbaa laalana .
qassi ne kaayuwaa taani xayssana; murunniyaageetikka hagaappe sinttanawu ne giddon de7okkona .
taani ne eeqa misiletanne ne goynnanawu essido shuchchata ne giddoppe xayssana; hagaappe sinttanawu neeni ne kushiyan medhdhidobaassi goynnakka .
taani asheero giyo xoossee misiliyaa ne giddoppe xoqollana; ne katamatakka xayssana .
taayyo azazettibeenna kawotettatu bolli yiilluwaaninne hanqquwan taani haluwaa kiyana &quot; yaagees .
goday israa7eela asaara mootettiyoogaa siyite . abeet godawu dendda ! denddada xoqqa deretu sinttan pirddetta; neeni giyoobaa keratikka siyona .
inttenoo deretoo , inttenoo , sa7ay eqqido mino baasotoo , goday mootiyo mootuwaa siyite . goday ba asaara mootettees; israa7eela asaara i palamettees .
goday eta hagaadan yaagees; &quot; ta asawu , taani inttena waatidanaa ? taani intteyyo waanada tooho gididanaa ? ane taayyo odite !
taani inttena gibxxe biittaappe kessaas; qassi inttena aylletettaappe wozaas . inttena kaalettana mala muusa , aaroonanne miiriyaamo inttessi kiittaas .
ta asawu , moo7aaba kawuwaa baalaaqi halchchidobaanne bi7oora na7ay balaami awu zaaridobaa hassaya . shiixima giyoosaappe gelggali neeni biyo wode , ogiyan hanidabaa ane hassaya . hegaa hassayikko , taani goday nena ashshanawu oottido oosuwaa neeni akeekana &quot; yaagees .
godaa , xoqqa sohuwan de7iya xoossaa sinttan goynnanawu yaydda taani ay ekkada shiiqoo ? ayyo xuugettiya yarshsho gidana mala , issi laytta gidido mirggota ekkada , a sintti yooshsha ?
goday sha7u dorssa orggetun woykko tammu sha7u shaafatun de7iya haattaa keena wogaraa zaytiyan ufayttanddee ? ta naaquwaa gishshawu , ta bayra na7aa , ta shemppuwaa nagaraa gishshawukka ta yeluwaa immooshsha ?
hay asawu , goday neeyyo lo77obaa odi wottiisttenne . goday neeppe koyiyoogee aybee giikko , neeni suurebaa oottanaagaa , aggenna siiquwaa bessanaagaanne ashkketettan ne xoossaara hemettanaagaa .
godaassi yayyiyoogee aadhdhida eratetta . yerusalaame katamaa asaa goday hagaadan yaagees; &quot; qaxxayana gatimaanne he gatimaa giigissidaageekka oonakko akeekite .
nagaranchchaa keettan de7iya nagaran shiishshido buquraanne ta ixxiyo worddo makkiyo miishshata taani doganeeyye ?
yaatin , ha worddo meezaanan likkiyaagaanne worddo miishshan makkiya asaa nagaraa taani waatada atto gaanawu danddayiyaanaa ?
he katamaa dureti makkalan kumidaageeta; an de7iya asay ubbay worddanchcha . eta doonaa giddon de7iya eta inxxarssaykka ba huuphiyawu geella .
&quot; hegaa gishshawu , taani intte nagaraa gaasuwan inttena xayssanawunne digganawu denddaas .
intte maana , shin kallekketa; namisaykka intteppe duuxxenna . intte buuridi shiishshana , shin intteyyo dagattenna; intte dagayidobaakka taani olaa yeddada xayssana .
intte kattaa zerana , shin gakkin cakkekketa; wogaraa teeraa gum77ana , shin he zaytiyaa tiyettekketa; woyniyaa teeraakka intte gum77ana , shin a eessaa uyekketa .
intte kawuwaa omira wogaa , a na7aa kawuwaa akaaba soo iita oosuwaanne eta zoriyaa kaallido gishshawu , taani inttena xayssana; taani inttena asi ubbi boriyooba oottana . asay ubbay inttena cayiyo cashshaakka intte tookkana &quot; yaagees .
aayye7ana tanoo ! taani teeray maxetti wuriichchin yiidi , woyniyaa turaappenne balasiyaa mittaappe ba amottidobaa demmanawu danddayibeenna namisettida bitaniyaa mala gidaychchaas .
xoossaa dosiya keha asi biittan mulekka baawa; asaa garssan suure asi xayiis . asi ubbi asa suuttaa gussanawu zuggidi naagees; qassi ubbaykka ba ishaa gitiyan oyqqanawu kaallees .
eta kusheti naa77aykka iitabaa oottanawu loohi uttidosona . halaqaynne daannay mattaayiyaa oychchoosona; gita asati bantta amottidobaa odoosona; eti ubbaykka issippe iitaa phuphphuroosona .
eta garssan onakkoy keha giyoogee aguntta mala; qassi onakkoy suure giyoogee gom77ore mala . goday hananabaa yootiyaageetu baggaara odidoogaadan , i ba asaa qaxxayiyo gallassay gakkiis; eti shabbirettiyo wodeekka ha77a .
ne shooruwaa ammanoppa; ne laggiyaakka ammanettoppa . neeni qoommada aqiyo ne keettaayeessi odiyoobaakka akeekada oda .
ayssi giikko , na7ay ba aawaa karees; na7iyaa ba aayee bolli , na7aa machchiyaakka ba bollotee bolli denddoosona; aawussi aawu so asay morkke gidees .
shin tana gidikko , taani ufayssan godaa xeellashshana; tana ashshiya xoossaa taani naagashshana; ta xoossay tabaa siyana .
ta morkkiyawu , ta metuwan ufayttoppa . taani kunddikkokka denddana; taani xuman uttikkokka , goday taayyo poo7ana .
taani godaa naaqqaas; hegaa gishshawu , i taayyo mootettidi , ta pirddaa kessana gakkanaashin , taani a hanqquwaa danddayana . i tana poo7uwawu kessana; taanikka i ashshiyo ashettaa be7ana .
he wode ta morkkeekka be7ana; qassi tana , &quot; goday ne xoossay awan de7ii ? &quot; yaagi yaagidi qilliicciyaagee yeellaa maayana; i ogiyan de7iya urqqaadan yerettishinkka taani ta ayfiyan be7ana .
inttenoo , israa7eela asatoo , intte katamaa gimbbe dirssati direttiyo gallassay yaana; he gallassi intte zawaykka aakkana .
he gallassi intte asay inttekko simmana . eti asoore biittaappe , gibxxe katamatuppe , efiraaxiisa shaafaa heeran de7iya sohotuppenne qassi haahosan de7iya abbatu doonaappenne xoqqa deretuppe inttekko simmana .
shin biittay an de7iya asaa iitatettaa gaasuwan asi baynna baysa gidana .
neeni ne asaa , aradda biittay yuushuwan de7iyo bazzuwan barkka de7iya ne buzo dorssaa wudiyaa ne gatiman heemma . eti kaseegaadankka baasaaneeninne gala7aaden heemettona .
goday , &quot; intte gibxxe biittaappe kiyido wodiyaadan , taani inttena maalaalissiyaabaa bessana &quot; yaagees .
kawotettati ubbay hegaa be7idi yeellatana; eta wolqqaykka hada gidiyo gishshawu , eti yeellatidi , bantta doonaa oyqqana; eta hayttaykka tullana .
eti shooshshaadan , biittaa laaccana; sa7aara tiran gooshettiya meretatudan kokkoriiddi , bantta qatuwaappe kiyana . kiyidi gita dagaman godaakko , nu xoossaakko , simmana; eti godaassi yayyiiddi de7ana .
naaquwaa atto yaagiyaagee , ba asaa atettatu makkalaa qoodennaagee ne mala xoossay oonee ? neeni hanqqoy hanqqoshin , merinawu de7a aggakka; ayssi giikko , neeni ne asaassi ne aggenna siiquwaa bessiyoogan ufayttaasa .
neeni nuuyyo qassikka qarettana; nu naaquwaa ne tohuwan yedhdhana; ee nu nagaraakka abbaa ciimman olana .
neeni beniisappekka doommada nu mayzza aawatussi geppada caaqqidoogaadan , abrahaamanne yaaqooba zare gidida ne asaassi ne ammanettiyoogaanne ne aggenna siiquwaa bessana .
ubbaa haariya goday eedooma biittaabaa abddiyyussi qonccissido ajjuutay hagaa . eedoomabaa goday hagaadan yaagidi , ba kiittiyo uraa bollan kawotettatukko kiittidoogaa nuuni siyida; &quot; denddite ! eedooma biittaa oloos &quot; yaagidi kiittiis .
goday eedooma hagaadan yaagees; &quot; be7a , kawotettatu giddon taani nena laafa kessana; neeni keehippe karettana .
nenoo , zaallaa kooppuwaa giddon de7iyaagoo , ne keettaa xoqqa deretu bollan keexxidaagoo , qassi ne wozanan , tana hagaappe duge ooni wottii ? yaagiyaagoo , nena ne wozanaa otoroy cimmiis .
neeni argganttaadan pude haakkada paallikko , ne keettaakka xoolinttetu giddon keexxikkokka , taani nena hegaappe duge wottana &quot; yaagees goday .
&quot; kaysoti woykko bonqqiyaageeti qammi yiikko , banttawu gidiyaagaa keena xalaalaa wuuqqoosona; woyniyaa teeraa maxiyaageetikka maxiiddi , poshiluwaa ashshoosona; shin ne morkketi nena muleera xayssana .
abeet eesawa zareti waani bonqqettanddonaashsha ! qosan de7iya eta aqoykka waani qocirettanddeeshsha !
nenaara maachchan de7iyaageeti ubbay nena ne biittaappe gaxi yedettana; qassi ne dabbotikka cimmidi nena xoonana . ne qumaa miyaageetikka neeyyo gitiyaa yeggana; shin neeni hegaa akeekakka &quot; yaagees .
goday qassikka hagaadan yaagees; &quot; he gallassi taani eedoomappe aadhdhida eranchchatanne eesawa deriyaappekka eraa xayssana .
inttenoo , temaana asatoo , intte olanchchati dagammana; eesawa deriyaa bolli de7iya asay ubbaykka goora7ettana .
&quot; yaaqooba zare gidiya ne ishanttu bolli neeni oottido iitabaa gishshawu , neeni yeellaa maayana; neeni merinawu xayaagana .
morkketi yiidi eta aquwaa bonqqiyo wode , he gallassi neeni gaxi shiiqada eqqa xeelladasa . qassi penggiyaara gelidi , yerusalaame katamaa saamaa yeggidi shaakkida allagatuppe neeni issuwaa malattenne .
neeni ne ishay metootiyo gallassi a metuwan ufayttanawu bessenna; qassi yihudaa asaa bolli bashshay gakkiyo gallassikka hashshu gaanawu bessenna . ee , eta un77uwaa gallassi eta bolli miiccanawukka bessenna !
eta tuggaa gallassi ta asay de7iyo katamaa gelanawunne eta waayiyan neeni ufayttanawu bessenna shin ! qassi eta tuggaa gallassi neeni eta aquwaa bonqqanawu bessenna;
etappe baqatiyaageeta woranawu neeni balla ogiyan zuggada naaganawunne attidaageetakka eta un77uwaa gallassi morkketussi aattada immanawu bessenna shin !
&quot; ayhuda gidenna asatu ubbaa bolli godaa gallassay gakkiis . nenoo eedoomaa , neeni haratu bolli oottidobay ne bolli oosettana; ne daafaykka ne huuphiyan simmana .
ta asay ta geeshsha deriyaa huuphiyan metuwaa xuu7aa uyiis . hegaadan eta yuushuwan de7iya kawotettati zaari zaaridikka metuwaa xuu7aa uyana; uyidi eti ubbaykka kase hani erennabaa hanana .
&quot; shin xiyoone deriyan bashshaappe kessi ekkiyaageeti de7ana; xiyooneekka geeshsha gidana; yaaqooba zaretikka bantta biittaa laattana .
yaaqooba zareti tama gidana; yooseefa zaretikka laco gidana; eesawa zareti utula gidana . tamay utulaa miyoogaadan , yaaqooba zaretinne yooseefa zareti eesawa zareta miidi muleerakka xayssana &quot; yaagees goday .
neegeeba bazzuwan de7iya asay eesawa deriyaa laattana; garatiya biittan de7iya asay pilisxxeematu biittaa laattana . eti efireema biittaanne samaariyaa biittaa laattana . qassi biniyaama zaretikka gala7aade biittaa laattana .
omoodettidi de7ida israa7eela asay simmidi , kanaane biittaa siraafita giyo katamaa gakkanaashin laattana; qassi yerusalaameppe omoodettidi , safaraada giyo sohuwan de7iya asati neegeeba bazzuwan de7iya katamata laattana .
ashshiyaageeti eesawa asaa haaranawu xiyoone deriyaa bolli kiyana; kawotettaykka godaabaa gidana .
hagee , daawita na7aa , yerusalaamen kawotida eranchchaa qaalaa .
he eranchchay , &quot; ubbabaykka hada; qassi ubbabaykka hadaappe aadhdhida hada; ubbabaykka muleera hada &quot; yaagiis .
ba de7iyoosan ubban , asi daafuridi oottiyooban ubban ayyo woree aybee ?
issi yeletay aadhdhiyo wode , hara yeletay sohuwaa oyqqees . shin ha biittay merinawukka laamettennan de7ees .
away mokkeesinne wullees; qassi naa77anttuwaakka mokkanawu yaa mokkiyo sohuwaakko eesotees .
carkkoy issitoo tohossi issitoo huuphessi carkkees; qassi yuuyi yuuyi aadhdhidi , simerettidi yees .
goggiya haattay ubbay abban gelees; shin abbay kumi erenna . he haattay qassikka simmidi gogganawu , guyye ba pulttiyo sohuwaa bees .
ubbabaykka salettiyaabaa . salettiyaabay i woysa keenawu salettiyaakkokka odi wurssanawu danddayettenna . ayfee xeellidi , kalli erenna; hayttaykka siyidi , tawu gidiis gi erenna .
kase hanidabay sinttanawukka simmidi i hanana; qassi ha77i haniiddi de7iyaabaykka kase hanidabaa . hegaa gishshawu , salo gufantton oorattabaa giyoobi aybinne baawa .
ooninne , &quot; be7ite ! hagee oorattabaa &quot; giikko , hegee ooratta gidenna; hegee nuuni yelettanaappe kase baggan hanidabaa .
kase aadhdhida wodetun hanidabata zaaridi hassayiyaabi baawa; guyyeppe hananabatakka etappe guyyiyan ooninne hassayenna .
taani eranchchay , yerusalaamen israa7eelassi kawo gidada de7aas .
taani biittan sa7an de7iyaabaa ubbaa qora qorada eranawunne aadhdhida eratettan pilgga xeellanawu ta qofaa qachchaas . yaatada asaa ubbaassi xoossay immido de7oy keehippe daafurssiyaabaanne ufayssennabaa gidiyoogaa akeekaas .
saloppe garssa baggan hanidabaa ubbaa taani be7aas; shin ubbabaykka hada; carkkuwaa oyqqanawu yedettiyoogaa mala .
geellay sittanawu danddayenna; qassi baynnabaakka qoodanawu danddayettenna .
taani woni ta wozanan hagaadan yaagada qoppaas; &quot; taappe kase yerusalaame haarida ubbatuppe taani gitanne aadhdhida eranchcha gidaas . cinccatettaanne eraa giyoogee i aybakko paaccada eraas &quot; yaagaas .
qassi taani aadhdhida eratettaappe , gooshshappenne eeyyatettaappe gidduwan de7iya dummatettay aybakko eranawu keehi daafuraas . shin wurssettan hegeekka carkkuwaa oyqqanawu yedettiyoogaa mala hada gidiyoogaa eraas .
aadhdhida eratettay dariyo wode azzanissiyaabay darees; eray dariyo wodekka qassi metoy darees .
taani ta wozanan , &quot; ane taayyo gita ufayssaa immiyaabi aybakko , qassi de7iyo de7uwaa giddonkka lo77obi aybakko be7ana &quot; yaagada qoppaas; shin hegeekka hada .
ubbatoo miicciyoogee eeyyatetta gidiyoogaa , qassi daro ufayssaykka aynne go77ennabaa gidiyoogaa akeekaas .
hegee hegaa gidi uttidaashin , aadhdhida eratettaa demmanawu amottada , ta wozanaa woyne eessan ufayssaydda , hegaa suganawu eeyyatettan qofaa qachchaas . qassi asay ha sa7aa bolli baayyo de7iya qantta wodiyaa aattiyo , ubbaappe aadhdhiya lo77o ogeekka hagaa gaada qoppaas .
qassi hara issi gitabaa oottaas; taayyo de7iyo keettata keexxaas; woyniyaa turaakka tokkaas .
dumma dumma ataakilttiyaanne ayfiyaa ayfiya mittata tokkiyo sohuwaanne asay shemppiyo sohuwaa gannatiyaadan loyttada giigissaas . he sohuwan dumma dumma ayfiyaa ayfiya mittatakka tokkada , dichchaas .
he dicciya mittata ushshanawu , haattaa dagayiyo sohuwaa zeerada giigissaas .
attumanne macca aylleta shammaas; qassi ta son yelettida hara aylletikka taayyo de7oosona . taappe kase yerusalaamen de7ida oogaappenne dariya mehiyaa , deeshshaanne dorssaa wudiyaa haaraas .
taani haariyo dumma dumma biittatuppe bonchchettida kawo keettaa buquraa ehiissada , daro worqqaanne biraa taayyo dagayaas . qassi , tana sabbidi yexxiya attumanne macca yettanchchata qaxaraas; hegaa bollikka , asassi ufayssaa immiya keehi daro macca asaakka shiishshaas .
hegaa gishshawu , taani taappe kase yerusalaamen de7ida ooppenne aadhdhida gita asa gidaas . ta aadhdhida eratettaykka tanaara wurssettay gakkanaashin de7iis .
ta ayfee xeellidobaanne ta wozanay amottidobaa ubbaa demmaas; ta asatettay koyiyo ufayssaa ubbaakka diggabeykke . taani oottido ooso ubban ufayttays; ta daafuraayyo woreekka hegaa .
gido shin , hegaa ubbaa ootta simmada taani akeekiyo wode , keehi taani ayyo daafuridobay ubbaykka hada gidiyoogaa be7aas . salo gufantton go77iyaabi aybinne baawa; ubbaykka carkkuwaa oyqqanawu yedettiyoogaa mala .
hegaappe guyyiyan , taani aadhdhida eratettay , eeyyatettaynne gooshshay aybakko paaccada eranawu qofaa doommaas . kawuwaa man77iyan kawotiya hara kawoy kase oosettidabaappe aadhdhiya harabaa ay oottanee ?
taani hagaadan yaagaas; &quot; tumukka poo7oy xumaappe kehiyoogaadan , aadhdhida eratettay eeyyatettaappe kehees .
cincca asati bantta denddiyo sohuwaanne biidi gakkiyo sohuwaa eroosona; shin eeyyati hegaa ubbaa erokkona &quot; yaagaas . gidoppe attin , eta naa77aa wurssettaykka issuwaa .
taani ta wozanan , &quot; eeyyaa gakkiya qaaday tanakka gakkees; yaatin , taani aadhdhida eranchcha gidiyoogee tana ay maaddii ? &quot; yaagada qoppaas . qassi taani ta wozanan , &quot; hagee ubbabaykka hada ! &quot; yaagaas .
ayssi giikko , eeyyin aadhdhida eranchcha gidin , hayqoppe hefinttan simmidi , a hassayiyaabi baawa; sinttappe yiya layttatun nuuni ubbaykka dogetti attana . eeyyay hayqqiyoogaadan , aadhdhida eranchchaykka hayqqees .
metoppe attin , go77iyaabi baynna gishshawu , ha sa7aa de7oy tana iitiis . hegeekka hada; carkkuwaa oyqqanawu yedettiyoogaa mala .
salo gufantton taani keehi daafurada demmido ta aquwaa ubbaa taappe guyyiyan yiya urawu yeggada biyo gishshawu , taani daafuridobay ubbay tana iitiis .
taappe guyyiyan yiya bitanee aadhdhida eranchchakko eeyyakko ooni erii ? shin i oona gidinkka , taani keehi daafuridobaanne ta cinccatettan taani demmidobaa ubbaa bawu ekkidi , goda gidana; yaatikko , hegeekka hada .
hegaa gishshawu , salo gufantton hagaa keenaa ayssi daafuridanaashsha gaada ta wozanan azzanaas .
asi ba de7ido layttan bawu de7ida aadhdhida eratettan , eraaninne hiillan daafuridi demmidobaa ubbaa aynne daafuribeennaagawu yeggidi bees . hegeekka qassi , hadanne likke gidennabaa .
yaatin , salo gufantton asi keehi daafuridi oottidobaappe ubbaappe ay go77a demmii ?
i ba de7uwaa layttan daafuriyo daafuray ubbay azzanoppenne kayyoppe harabaa aynne awu gujjenna; haray atto qammikka a huuphee qofaappe shemppenna; gido shin , he ubbaykka hada .
hegaa gishshawu , asassi go77a gidiyaabi aybee giikko , asi ba daafuridobaappe miidinne uyidi ufayttiyoogaa . he ufayssaykka qassi xoossaa kushiyaappe imettidabaa gidiyoogaa taani akeekaas .
ayssi giikko , a shene gidana xayikko , min uyinkka asawu ufayssi awan beettii ?
xoossaa ufayssiya uraassi xoossay cinccatettaa , eratettaanne ufayssaa immees; nagaranchchaassi mati i daafuridi shiishshanaadan , daafuraa immees; shin i shiishshidoogaa xoossay ekkidi , baayyo yayyiyaagawu harawu immees . hegaa gishshawu , ha ubbaykka hadanne carkkuwaa oyqqanawu yedettiyoogaa mala .
ubbabawu wodee de7ees; saloppe garssa baggaara oosettiyaabawu ubbawu a layttay layttay de7ees .
hegaa gishshawu , yelettanawu wodee de7ees; hayqqanawukka wodee de7ees . tokkanawu wodee de7ees; tokkidoogaa shoddanawukka wodee de7ees .
woranawu wodee de7ees; pattanawukka wodee de7ees . qolanawu wodee de7ees; qassi keexxanawukka wodee de7ees .
yeekkanawu wodee de7ees; miiccanawukka wodee de7ees . kayyottanawu wodee de7ees; qassi ufayttidi yexxanawukka wodee de7ees .
shuchchaa laalanawu wodee de7ees; shuchchaa shiishshanawukka wodee de7ees . qoomettanawu wodee de7ees; qassi shaahettanawukka wodee de7ees .
koyidi demmanawu wodee de7ees; bashshanawukka wodee de7ees . shiishshi oyqqanawu wodee de7ees; laalanawukka wodee de7ees .
peeranawu wodee de7ees; sikkanawukka wodee de7ees . co77u gaanawu wodee de7ees; qassi haasayanawukka wodee de7ees .
dosanawu wodee de7ees; ixxanawukka wodee de7ees . olaassi wodee de7ees; saruwaassi wodee de7ees .
yaatin , oosanchchi ba daafurido daafuraappe ayba wore demmii ?
taani qassi , asaa naati daafuridi oottana mala , xoossay immido toohoy keehi deexo gidiyoogaa be7aas .
xoossay ubbabaa a wodiyan wodiyan loyttidi oottiis . xoossay asaa wozanan merinatettaa wottiis; hegaa gidikkonne , xoossay oottidobaa ubbaa koyruwaappe wurssettay gakkanaashin , asay wurssidi eranawu danddayenna .
hegaa gishshawu , asi ba de7ido layttan lo77iyaabaa oottiyoogaappenne , ufayttiyoogaappe aadhdhiyaabi aybinne baynnaagaa taani akeekaas .
qassi , asassi awu a daafurawu waaga gidiyaabi muussaaninne ushshan bana ufayssiyoogaa; hegeekka awu xoossaappe imettida imota .
xoossay oottidobay ubbay merinawu de7iyaabaa gidiyoogaa taani eraas; i oottidobaa bollan gujjanawu woykko appe haa guuttanawu danddayettenna . xoossay hegaa oottidoogee , asay baayyo yayyidi bonchchanaassa .
ha77i haniiddi de7iyaabay woykko sinttappe hananawu de7iyaabay ubbay kase aadhdhida wodiyan hanidabaa; ayssi giikko , xoossay kase hanidabay zaari zaaridikka hananaadan oottees .
qassi taani , salo gufantton geeshsha pirddaa sohuwan iitatettay , xillotettaa sohuwankka nagaray de7iyoogaa be7aas .
be7ada ta wozanan , &quot; xoossay xilluwaanne iitaa naa77aakka pirddawu shiishshana; ayssi giikko , xoossay allaalle ubbawunne ooso ubbawu wodiyaa keeri wottiis &quot; yaagada qoppaas .
qassi taani ta wozanan , &quot; asay do7atuppe kehennaagaa eta bessanawu , xoossay eta paaccees &quot; yaagaas .
ayssi giikko , asaa gidin , do7ata gidinkka , eta qaaday issuwaa; issoy hayqqiyoogaadan , hankkoykka hayqqees . qassi naa77aykka issi carkkuwaa shemppoosona; hegaa gishshawu , asatikka do7atuppe kehokkona; hegeekka hada .
eti naa77aykka issi sohuwaa boosona; naa77aykka biittaappe merettido gishshawu , biittawu simmoosona .
yaatin , asaa shemppoy saluwaa pude kiyiyoogaanne do7atu shemppoy biittaa ciimmawu duge wodhdhiyoogaa shaakkidi eranawu danddayiyay oonee ?
hegaa gishshawu , asi ba oottido oosuwan ufayttiyoogaappe kehiyaabi harabi ayyo baynnaagaa be7aas . ayssi giikko , awu de7iya lo77o qaaday hegaa xalaala . asi hayqqiichchobare appe guyyiyan haniyaabaa bessanawu , a hayqoppe guyye ehaanawu danddayiyay oonee ?
taani qassikka , salo gufantton asi asa ay keenaa naaqqiyaakkonne xeellaas . naaqettidaageeti banttana minttettiyaabaa xayidi yeekkoosona . naaqqiyaageetussi gita maatay de7iyoogaappe attin , naaqettiyaageeta maaddiyaabi ooninne baawa .
hegaa gishshawu , taani , &quot; ha77i paxa de7iyaageetuppe kase hayqqiichchidaageeti keha &quot; yaagaas .
gido shin , ha naa77aappekka aadhdhidi qassi , mule yelettibeennaageetu qaaday lo77o; ayssi giikko , eti salo gufantton oosettiya naaquwaa muliyaa be7ibookkona .
asay ba amottidobaa demmanawu keehi daafuridi oottees; shin he daafuray ba laggiyaa bollan qanaatiyo qofaappe denddidaagaana gidiyoogaa taani akeekaas . hegeekka qassi hada; carkkuwaa oyqqanawu yedettiyoogaa mala .
ba kushiyaa xaaxidi , utti aggiya azallay , namisan hayqqees .
daafuraaninne carkkuwaa oyqqanawu yedettiyoogaa mala jaaman daafuridi demmiyo naa77u kushebaappe , woppan demmiyo issi kushebay darees .
qassi taani , salo gufantton hada gididabaa issi harabaakka be7aas .
hegeekka issi barkka de7iya bitaniyaabaa; ayyo attuma na7i woykko ishi baawa . shin i daafuriyo daafurawu zawi baawa; qassi baayyo de7iyaaban alenna . i barkka bana oychchiiddi , &quot; i ta hagaa oossi daafuriyaanaa ? tana ta huuphiyaa aybissi ufayssaa diggiyaanaa ? &quot; yaagidi oychchiis . hegeekka qassi hadabaanne tugga de7o .
issuwaa gidiyoogaappe naa77a gidiyoogee lo77o; ayssi giikko , eta oosoy issuwaagaappe aadhdhidi , lo77o ayfiyaa immanawu danddayees .
qassi , naa77aappe issoy kunddikko issoy denttees; shin barkka de7iya uray kunddikkonne a denttiyaabi baynna gishshawu , awu aayye7ana !
meego wodiyan naa77ay issippe zin77ikko ho77ees; shin barkka zin77iya uraa awuppe ho77anawu danddayii ?
issi asi barkka teqqanawu danddayenna metuwaa naa77u asati issippe eqettidi , teqqanawu danddayoosona . heezzu achchan dooqettida wodoroykka elle duuxxenna .
lo77o zoriyaa ekkenna ceega kawuwaappe hiyyeesa gidikkonne , aadhdhida eranchcha yelagay keha .
ayssi giikko , i he hiyyeesa gidiyo sohuwaappe denddidi , woykko qasho keettaappe kiyidi , ba biittan kawo gidiyo sohuwaa gakkanawu danddayees .
taani salo gufantton de7iyaanne hemettiya asa ubbay kawuwaa kawotettaa araataa laattiya yelagaa kaalliyaagaa be7aas .
issi kawoy haariyo asay qoodi baynna cora gidanawu danddayees . shin kawotaappe i kichchiyo wode , i oottidobawu ooninne a galatenna . hegaa gishshawu , ha ubbaykka hada; carkkuwaa oyqqanawu yedettiyoogaa mala .
xoossaa keettaa geliyo wode , ne tohuwaa akeekada tangga . siyanawu mataa shiiqiyoogee , eeyyati yarshshuwaa shiishshiyoogaappe aadhdhees; ayssi giikko , eti iita oosuwaa oottiiddi de7iyoogaa erokkona .
ne doonan haasayanawu , xoossaa sinttankka biddanawu eesotoppa . qassi issibaa xoossassi immana gaada ne wozanan eesotada geppaychchoppa; ayssi giikko , xoossay saluwan , neeni qassi hagan sa7an de7aasa; hegaa gishshawu , ne haasayiyo qaalay guutta gido bayin .
hirggay dariyo wode , qamman aymoykka darees; hegaadankka , biddaa daroy eeyyatettaa qaalaa kessees .
xoossaassi neeni geppidobaa polanawu gam77oppa; ayssi giikko , gam77iya eeyyatun xoossay ufayttenna . hegaa gishshawu , neeni geppidobaa ubbaa pola .
issibaa xoossassi geppidi , polennan aggiyoogaappe koyro geppennan aggiyoogee lo77o .
nena ne doonay nagaran yeggennaadan , ne doonaa zawaappe aadhdhida yeda oottoppa; qassi xoossaassi oottiyaagawu , &quot; kasekka hagaa taani akeekennan geppaas &quot; gooppa . ayssi giikko , hegaa xoossay keehi hanqqettiyo gishshawu , neeni daafurada demmidobaa , ne kushiyaa oosuwaa ubbaa i ba hanqquwan quccidi xayssanawu danddayees .
daro aymuwaa aymottikkonne woykko qassi darobaa haasayikkonne he ubbaykka hada; hegaa gishshawu , neeni hegaa aggaagada xoossaassi yayya .
issi kawotettay ba biittan de7iya hiyyeesata naaqqishiininne pirddaa geellayishin neeni be7ikko , darin maalaalettoppa . issi issi halaqawu appe bollaara sunttettidi , a xeelliya hara halaqay de7ees . qassi eta naa77aappekka bollaara sunttettidi , eta xeelliya hara halaqatikka de7oosona .
haray attin , kawuwaa gidikkonne , goshshaappe beettiya ayfeti xayikko , woppan de7anawu danddayenna .
bira dosiya uraassi biri gidi erenna; duretanawu siiqiya uraykka miishshaa kalli erenna . shin ha ubbaykka hada .
duretettay dariyo wode , miyaabaykka hegaa keenaa darees . yaatin , ba aquwaa coo ayfiyan xeellidi , &quot; taani dure &quot; gaanaappe attin , harabaa awu ay maaddii !
oosuwaa oottiya asi guutta min , daro min , saro xiskkuwaa xiskkidi aqees; shin duree ba duretettaassi ubba wode un77ettidi qoppiyo gishshawu , xiskkuwaa xayidi de7ees .
salo gufantton keehi azzanissiyaabaa harabaakka taani be7aas; iita wodiyan bana maaddo giidi , asi bawu de7idabaappe guyye wottidi dagayees .
qassi he duretettay issi iitabay gayttin xayiichchees . i na7a yelidabaa gidikkokka , na7a laatissiyoobaara xayidi , mela attees .
asi ubbi koyro kallo yelettidoogaadan , mela kushiyaara simmidi baana . ay keenaa i daafuridi oottikkonne , ba daafuridobaappe ekkidi biyoobi aybinne baawa .
asi kallo yelettidi , kallo guyye simmiyoogeekka qassi keehi azzanissiya iitabaa . a daafuri ubbi carkkuwaa kuucciyoogaadan hada gidaappe sinttan , i hegan ay maadettii ?
i ba layttaa ubbaa xuma de7uwan , azzanuwan , yiillotiyoogan , harggiyaaninne hanqquwan wurssees .
hegee hegaa gidikkonne , taani akeekido issi lo77obay de7ees; hegeekka salo gufantton xoossi asi de7anaadan immido qantta layttaa giddon , asi daafuraappe miyoogee , uyiyoogeenne ufayttiyoogee lo77onne bessiyaabaa . ayssi giikko , a qaaday hegaa .
xoossay asassi duretettaanne aquwaa immiyoogee , ba daafuraa waagaa demmidi , miidinne uyidi ufayttanaassa . hegeekka qassi xoossaappe awu imettida imota .
xoossay a wozanan ubba wode ufayssaa kuntti wottiyo gishshawu , i ba de7uwaa layttaabaa daro qoppenna .
salo gufantton asa bolli gakkiya keehi iitabaa taani be7aas .
xoossay asassi aquwaa , duretettaanne bonchchuwaa ubbaa immees; ayyo koshshiyaabaappe aybanne pacissenna . shin , ayyo imettida aqonne duretetta ubban keettaawu ufayttana mala , kumetta sheniyaa awu immenna . hegaa xallakka gidenna; i daafuridi demmidoban hara daafuribeennaagee ufayttanaadan oottees . hegeekka hadanne keehi azzanissiya iitabaa .
issi asi xeetu naata gakkanawu yelidi , adussa layttaa de7idi ceegganawu danddayees; shin i bawu imettidaban ufayttiyo qaaday awu xayikko , qassi wurssettan bonchcho mooguwaakka moogettennan attikko , appe baayee uluwan hayqqidi yelettida boshay keha gays .
ayssi giikko , he boshay coo yelettiis; simmidi qassi , a ooninne hassayenna xumawu bees; a sunttaykka he xuman kamettidi attees .
i awaa poo7uwaa be7ibeenna; de7obaykka aybakko eribeenna . hinkko bitaniyaagaappe aadhdhidi shemppiyay a .
hegaa gishshawu , ufayssi baynnan de7ishin , naa77u sha7u layttaa de7iya asappe he boshaa qaaday lo77o . ayssi giikko , wurssettan naa77aykka issi sohuwaa boosona .
asi daafuridi oottiyo ubbay bawu miyoobaa demmanaassa; shin a uloy awudenne gidana gi erenna .
yaatin , cincca asi eeyyaappe aybin kehii ? hiyyeesaykka keehi cinccidi , haratu sinttan waani simerettanaakko eriyoogee awu ay maaddii ?
ayfiyan be7iyoobay amottiyoobaappe keha . qassi hegeekka carkkuwaa oyqqanawu yedettiyoogaa mala hada .
haniyaabay ubbaykka kasetidi kuuyetti uttiis . issi issi asi waananawu de7iyaakko , adussa wodiyaappe kase baggan eretti uttiis; qassi ay asinne baappe minniyaagaara gaaddetanawu danddayenna .
haasayay corattiyo wode , hadabay corattees; hegee yaatin , asa ay maaddii ?
hada gididi , kuwaadan coo aadhdhiya guutta layttaa baagaa asi waatidi aattanawu koshshiyaakko eriyay oonee ? qassikka asi hayqqidi biichchin , salo gufantton hananawu de7iyaabaa asassi odanawu danddayiyay oonee ?
waagay al77o gidido lo77o shittuwaappe lo77o sunttay aadhdhees; yelettiyo gallassaappekka hayqqiyo gallassay lo77o .
gibiraa keettaa biyoogaappe , yeeho keettaa biyoogee lo77o; ayssi giikko , asa ubbaa wurssettay hayqo; paxa de7iya asaykka hegaa ba wozanan wottanawu koshshees .
miichchaappe azzanoy keha; ayssi giikko , azzanoy som77uwaa karexissikkokka wozanaa poo7issees .
ubbatoo ufayssiyaabaa xallaa qoppiya uray de7ikko , he uray eeyya; shin cincca asi hayquwaabaakka qoppees .
eeyyati sabbidi yexxiyo yettaa siyiyoogaappe , aadhdhida eranchcha asi seeriyo seeraa ezggiyoogee lo77o .
eeyyaa miichchay , suuppa agunttaa taman yeggin eexxiiddi xuuqqiyoogaa mala . hegeekka qassi hada .
sugetta oosoy aadhdhida eranchchaa eeyya kessees; maganxxuwaa asappe ekkiyoogeekka wozanaa bashshees .
ay yohuwaassi gidikkonne , doomettaappe wurssettay keha; qassi otoranchcha uraappekka danddayanchcha uray keha .
hanqqoy azallati haluwaa kiyanawu go7ettiyo miishsha gidiyo gishshawu , elle hanqqettoppa .
&quot; ha77i wodiyaappe kase aadhdhida wodee ayssi keha gididee ? &quot; gaada oychchoppa; ayssi giikko , hegaa mala oyshay aadhdhida eranchcha giyo asi oychchiyo oysha gidenna .
ha sa7an de7iya asi ubbi aadhdhida eranchcha gidanawu koshshees; ayssi giikko , aadhdhida eratettaa demmiyoogee aquwaa laattiyoogaappe guuxxenna .
miishshay asa iitaappe kammidi ashshiyoogaadan , aadhdhida eratettaykka ashshees . shin , aadhdhida eratettay miishshaappe dariyoogee , i asassi de7o immanawu danddayiyoogaana .
ane xoossay oottidobaa akeeka ! xoossay geellayidobaa ooni sittissanawu danddayii ?
neeyyo ubbabay giigido wodiyan ufaytta; qassi metoy gakkiyo wodiyankka akeeka; ayssi giikko , ufayssa gidin , meto gidin , xoossay yeddiyo wodiyan yees . shin awugee kasetidi yaanaakko , neeni erakka .
ha hada gidida layttan taagan darobaa taani be7aas . hegeekka , geellay ba geellatettaa oottiiddi , adussa layttaa de7iyo wode , xillotettaa oottiya xilloy qantta layttan hayqqees .
hegaa gishshawu , neeni elle xayennaadan , keehi daro xillo woykko keehi daro aadhdhida eranchcha gidoppa .
qassi wodee baynnan neeni hayqqennaadan , ubba hanttaara iitanne gidoppa; ubba yooqolo eeyyanne gidoppa .
ha ubbankka xoossaassi yayyiya uray , meto ubbaappe xoonuwan kiyanawu danddayiyo gishshawu , neeni daro iita woykko daro xillonne gidennan giddo asa gida .
aadhdhida eratettay aadhdhida eranchchatuyyo immiyo wolqqay tammu katamata haariya asatawu wolqqaappe darees .
xillobaa xalaalaa oottiiddi , nagara oottennan de7iya asi ha sa7aa bollan baawa .
asay haasayiyo qaalaa muliyaa ezggada polana gooppa; neeni muliyaa ezggana giikko , ne ashkkaray nena qanggishin , neeni siyana .
qassi neenikka ne huuphen harata qanggidoogaa ne wozanay erees .
hagaa ubbaa taani aadhdhida eratettan pilggada xeellaas; yaatada , &quot; taanikka aadhdhida eranchcha gidana &quot; yaagaas . shin taani giidoogaadan hanibeenna .
aadhdhida eratettay ubbatonkka haahuwan de7iyaabaanne ciimmabaa; yaatin , a qoridi demmanawu danddayiyay oonee ?
taani eranawu , pilgga xeellanawunne aadhdhida eratettaanne yoho ubbaa wurssettaa eranawu , qassi nagaray eeyyatetta gidiyoogaanne eeyyatettikka gooshsha gidiyoogaa eranawu , ta wozanan yuushsha yuushshada qoppaas .
taani hayquwaappe aadhdhidi cammiya hara issibaa pilgga xeellada demmaas; hegeekka , i wozanay pire woykko yardde gidin , i kushee sanssalata mala gidido issi maccaaseebaa . xoossaa ufayssiya uray ippe kessi ekkana; shin nagaranchchaa a ba piriyaa waaxada oyqqana .
eranchchay hagaadan yaagiis; &quot; taani kaalla kaallada , pilgga xeellada , haraa demmidobay hagaa .
hegeekka , taani hachchi gakkanaashin koyada demmabeennabaa . sha7u attuma asaa giddoppe bonchchoy bessiyo issi asa xallaa demmaas; shin macca asaa giddoppe issinnonne demmanawu danddayabeykke .
taani qorada demmido harabay , xoossay asaa suure qofay de7iyoogeeta oottidi medhdhiis; shin asay daro hiilla ogiyaa koyidi biis &quot; yaagiis .
aadhdhida eranchcha asa mala asi oonee ? yohotu ubbaa birshshettaa eriyay oonee ? aadhdhida eratettay pashkkissidi , xumida som77uwaa poo7issees .
kawuwaassi azazetta; ayssi giikko , azazettanawu neeni kase xoossaa sinttan caaqqa uttadasa .
ubba wode iita oosuwaa oottoppa; ayssi giikko , kawoy ba koyidobaa oottanawu danddayiyo gishshawu , neeni a sinttappe elle xayana .
mulebaa oottanawu kawuwaassi maatay de7ees; yaatin , &quot; ayssi hagaa oottadii ? &quot; yaagidi a oychchanawu danddayiyay oonee ?
a azazuwaa poliya uray qaxxayettenna; aadhdhida eranchcha asi likke gidiya wodiyaanne oottiyo ogiyaa erees .
issi asa bollan deexo metoy gakkikkonne , yoho ubbaassi awu a wodeenne a ogee ogee de7ees .
sinttappe hananabaa eriyaabi baawa; hegaa gishshawu , &quot; hagee hanana &quot; giidi odanawu danddayiyay oonee ?
shemppoy shaahettidi biyo gallassi oyqqidi , teqqanawu danddayiya asi baawa; woykko hayqoy ba gallassan yeennaadan digganawu danddayiya asikka baawa . hegee ooninne kessi ekkanawu danddayenna ola . hegaa gishshawu , hayquwaa sinttan iitatetti iitaa oottiya uraa ashshi ekkenna .
salo gufantton haniyaabaa ubbaa taani akeekada qoppiyo wode , issi asi bawu de7iya haariyo maataa hara asa qohanawu go7ettiyoogaa be7aas .
qassi iita asati bonchchuwan moogettishin be7aas . hegaappe aadhdhiyaageekka qassi , mooguwaappe simmiyo wode , eti he iitatettaa oottido katamaa asay shiiqidi , eta sabbishin siyaas . hegee ubbaykka hada .
asi halchchidi iitabaa oottiyo gaasoy , iitabaa oottida asata eesuwan qaxxayiyaabi baynna gishshaassa .
nagaranchchay xeetutoo iitabaa oottishin , a baree aduqqikkokka , xoossaassi yayyiyaageetussi sa7ay lo77anaagaa taani erays .
iitati xoossaassi yayyenna gishshawu , sarotettay etassi baawa; xoossaassi eti yayyenna gishshawu , eta bareekka kuwaadan qaammana .
ha sa7an oosettiya issi hadabay de7ees; hegeekka , geeshsha asati nagaranchchatussi yiya qixaatiyaa ekkin , nagaranchchati qassi , geeshshatussi yiya lo77obaa ekkoosona . ha ubbaykka hada .
hegaa gishshawu , asi ba de7on ufayttikko lo77o gaada qofaa immays; ayssi giikko , asi miyoogaappe , uyiyoogaappenne bana ufayssiyoogaappe aadhdhida lo77obi ayyo saloppe garssa baggaara hara baawa . xoossay awu immido layttan i daafuridi demmidoban hegaadan oottikko , ufayttanawu danddayees .
taani aadhdhida eratettay aybakko eranawunne asi ha sa7aa bollan daafuriyo daafuraa akeekanawu halchchaas; wurssettan asi xiskko xayidi oottiyo duuxxenna oosoy de7iyoogaa be7aas .
hegaappe guyyiyan , xoossay oottidobaa ubbaa be7aas . qassi saloppe garssa baggan oosettida oosuwaa asi pilggidi eranawu danddayennaagaa eraas . asi ay keenaa daafuridi pilggi xeellikkonne , a birshshettaa eranawu danddayenna . qassi aadhdhida eranchcha asi , &quot; taani hagaa erays &quot; giikkonne , i eranawu danddayenna .
ha ubba yohotubaa adussa wodiyaa taani qoppidoogaappe guyyiyan , aadhdhida eranchchanne xillo gidida asatinne eta oosoti xoossaa kushiyan de7oosona gaada qachchaas; shin siiqoy naagiya , ixoy naagiya ooninne bana naagiyaabaa kasetidi erenna .
dummatetti baynnan de7ishin , ubbaa gakkiya qaaday issuwaa; xillo gidin makkalanchcha gidin , lo77o gidin iita gidin , geeshsha gidin tuna gidin , yarshshuwaa yarshshiyaagaa gidin yarshshennaagaa gidin , eta ubbaa qaaday issuwaa . lo77o asassi nagaranchchaagaappe kehiya qaadi baawa; caaqo caaqqanawu yayyiyaageekka caaqqanawu xaliyaagaappe dummatenna .
asa ubbaa qaaday issuwaa gidiyoogee , ha sa7an de7iya hara iitatettaakka mala daro iita . asi de7uwan de7ido layttan ubban a wozanay iitatettaaninne gooshshan kumidi de7ees; wurssettan hayqqi aggees .
hayqqida gaammuwaappe paxa de7iya kanay keha; ayssi giikko , paxa de7iyaageetuura de7iya asassi hidootay de7ees .
paxa de7iya asati issitoo hayqqanawu de7iyoogaa eroosona; shin hayqqidaageeti aybanne erokkona . eti mulekka dogettiichchidaageeta gidiyo gishshawu , aynne maaddokkona .
eta siiqoy , ixoynne qanaatee ubbay etaara issippe xayiichchiis . hegaa gishshawu , hagaappe hini baggan salo gufantton oosettiya yoho ubban etawu merinawukka qaadi baawa .
ba , ne qumaa ufayssan ma; ne woyniyaa eessaakka ne wozanay pashkkishin uya . ayssi giikko , xoossay hegaa neeyyo kaseppekka bazzi wottiis .
ubba wode ne maayoy bootta gido; ne huuphiyankka zaytiyaa tiyetta .
saloppe garssa baggaara xoossay neessi immido ha hada de7uwan , ne hada de7otu ubban neeni siiqiyo ne machcheera ufayttada de7a; ayssi giikko , neeni saloppe garssa baggaara daafurada oottidobaa ubbaappe nena gakkiya saami hegaa .
ne kushee oottanawu demmidobaa ubbaa ne kumetta wolqqan ootta; ayssi giikko , neeni baanasan duufuwan oosoy , woykko halchchoy , woykko eri , woykko aadhdhida eratetti baawa .
taani saloppe garssaara harabaakka be7aas; hegeekka , eesotiya wottanchchati ubba wode xoonokkona; woykko mino olanchchatikka ubba wode olan xoonokkona; woykko aadhdhida eranchchati ubba wode qumaa demmokkona; woykko cinccati ubba wode duretokkona; woykko tamaarida asati ubba wode sabettokkona . shin ubbaykka qaadaynne wodee oottoogaadan hanees .
hegaa bollikka qassi , sinttappe yaanawu de7iya meto wodee awude gakkanaakko , eranawu danddayiya asi baawa; kafoy paalliiddi piriyan geliyoogaadan , woykko molee yarddiyan oyqettiyoogaadan , asi ubbi qoppennan gakkiya iita wodiyan oyqettees .
salo gufantton taani be7idobay harabaykka de7ees; hegeekka aadhdhida eratettay gita leemiso gidiyoogaa .
issi biittan issi guutta asay de7iyo qeeri katamiyaa de7awusu; he katamiyo issi wolqqaama kawoy olanawu denddiis . denddidi o dooddiis .
qassi , issi hiyyeesa shin cincca gidida bitanee , he katamen de7ees; i ba aadhdhida eratettan he katamiyo ashshiis . shin , he hiyyeesa bitaniyaa zaarettidi hassayidabi baawa .
taani , &quot; aadhdhida eratettay wolqqaappe darees &quot; yaagaas . gido shin , aadhdhida eranchcha gidikkonne , hiyyeesa asi karettees; i haasayiyoobaakka ezggiyaabi baawa .
hegaa gidikkokka , deriyaa haariyaagee azallatu yaa7an waassiyo waasuwaa siyiyoogaappe , leelan odettiya aadhdhida eranchchaa qaalaa siyiyoogee lo77o .
aadhdhida eratettay olaa miishshaappe lo77o; shin issi nagaranchcha asi daro lo77obaa moorees .
hayqqida udunxxeti sawiya zaytiyaa shittuwaa xinqqettanawu danddayoosona; hegaadankka , guutta eeyyatettay aadhdhida eratettaanne gita bonchchuwaa moorees .
aadhdhida eranchcha asa wozanay a ushachchawu kaalettees; shin eeyya asa wozanay haddirssawu kaalettees .
eeyya asi ogiyan hemettiyo wodekka , ayyo akeeki baawa; hegaappe denddidaagan i eeyya gidiyoogaa asi ubbi erees .
ne halaqay ne bollan hanqqettikkonne , ne sunttettido sohuwaappe kichchaychchoppa; ayssi giikko , co77u giidi danddayiyoogee gita mooruwaakka atto giissees .
salo gufantton taani be7ido hara iitabay de7ees; hegeekka deriyaa haariyaageeti oottiyo naaquwaa .
eeyyati daro xoqqa sunttatettaa oyqqidi de7iyo wode , dureti hirkki ziqqa sohuwan uttidosona .
taani , aylleti haariyaageetudan paraa toggidi biishiininne qassi haariyaageeti aylletudan gediyan hemettishin be7aas .
olla bookkiya uri he ollan i kunddana; qassi gimbbe dirssaa koliya uraa shooshshay dukkana .
shuchchaa a sohuwaappe aatti yeggiya uri he shuchchan deshettees; qassi mitta qeriya urikka he mittan deshettees .
tunida kalttaa poshennan coo qerikko , daro wolqqaa wurssees; shin aadhdhida eran oottiyoogee oosuwaa purissees .
shooshshay dukkirggin , shooshshaa jallettiyo daadumataa daadumatiyoogee he aawussi aynne maaddenna .
aadhdhida eranchchaa haasayay ayyo bonchchuwaa imissees; shin eeyyay ba doonaappe kiyida qaalan i bawu metuwan gelees .
eeyyay ba haasayaa eeyya qaalan doommidi , iitatettaaninne gooshshan polees .
eeyyay darobaa haasayees . gidikkonne , sinttappe hananawu de7iyaabaa ooninne erenna . asi hayqqiichchin , hananawu de7iyaabaa ayyo odanawu danddayiyaabi baawa .
eeyya asi ba oosuwan daafurees; i ba soo biyo ogiyaa erenna .
yiira na7a gidida kawoynne maallado guuraara gibiraa giigissidi , banttawu miya halaqati de7iyo biittee neeyyo aayye7ana !
bonchchettida kawoynne mattuwaassa gidennan wolqqaanne minotettaa demmanawu maaran miyaanne uyiya halaqati de7iyo biittiyaa galatettidaaro .
bitanee azalla gidikko , a kaaray woddees; a kushee billi giidaagaa gidikko , a keettay aattees .
qumaa miyoogaaninne woyniyaa eessaa uyiyoogan ufayssay beettees; shin miishshi ubbabaa shammees .
siyiyaabi baawa gaada ne wozanaa qofan gidikkonne , kawuwaa cayoppa; woykko ne zin77iyo kifiliyan duriyaa cayoppa; ayssi giikko , ne giidoogaa saluwaa kafoy woykko , qefiyaara de7iya meretati biidi , etayyo yootana .
ne oyttaa haattaa bollan ola; daro gallassatuppe guyyiyan , neeni zaarettada a demmana .
neeyyo de7iya aquwaa laappun woykko , ubba hosppun sohuwan shaakkada wotta; ayssi giikko , sinttappe ha sa7aa bolli ayba iitabi yaanaakko , neeni erakka .
shaaray haattan kumidabaa gidikko , biittaa bollan iraa tigees . mittay huuphessi kunddin tohossi kunddin , he ba kunddido sohuwan de7ees .
carkkuwaa hanotaa naagiya ooninne kattaa zerenna; qassi shaaray denddanaashin naagiya ooninne ba kattaa cakkenna .
carkkoy awaara biyaakko , a ogiyaa erakka; qassi na7i aayee uluwan waani merettiyaakkokka erakka . hegaadankka , ubbabaa medhdhiya xoossay ba oosuwaa waati oottiyaakko , eranawu danddayakka .
maallado guuran gidinkka omarssan , ne zerettaa zeriyoogaa aggoppa; ayssi giikko , maalladoogee lo77anaa omarssaagee lo77anaa neeni erakka .
poo7oy ufayssiyaabaa . awa ayfiyaa be7iyoogeekka lo77obaa .
asi keehi adussa layttaa ha sa7an de7ikko , he ubba layttankka ufaytto . shin xuma wodeta qoppa . ayssi giikko , he wodeti aduqqana . yaanawu de7iya ubbabaykka hada .
nenoo yelagawu , yelagatettay keehi lo77obaa gidiyo gishshawu , ne yelagatettaa layttan ufaytta; ne wozanaykka ufaytto . ne ayfee xeellidobaanne ne wozanay amottidobaa ubbaa pola . shin , he neeni oottidobaa ubbaa gishshawu , nena xoossay pirddanawu de7iyoogaa dogoppa .
hegaa gishshawu , simmi ne wozanaappe hirggaa , ne bollaappekka seelaa diggargga . ayssi giikko , naatettaynne yelagatettay hada .
ne yelagatettaa layttan nena medhdhidaagaa qoppa . metiya gallassati yeennan de7ishin , neeni , &quot; tana hagee ufayssenna &quot; giyo wodeti gakkennan de7ishin ,
awaynne poo7oy , aginaynne xoolinttee xumennan de7ishin , iray bukki aadhdhinkka shaaray haa simmennan de7ishin , nena medhdhidaagaa qoppa .
ayssi giikko , hegee keettaa naagiyaageeti kokkoriyo wode , mino asi quunniyo wode , gaacciyaageeti qoodan guuxxido gaasuwan gaachchaa aggiyo wode , qassi maskkootiyaara xeelliyaageeti galjjiyo wode gidana .
he wode wogga ogiyaakko simmida penggeti gorddettiyo wode , gaacciya woxatu cenggurssay ziqqi giyo wode , kafuwaa waasoy asaa xiskkuwaappe beegottiyo wode , shin , yettanchcha macca naatu yettaa cenggurssay leppiyo wode gidana .
he wodee asay xoqqa sohota kiyanawunne aaho ogetuura hemettanawu yayyiyo wode , ne huuphee puulummiyo wode , neeni nena danddayada hemettiyoogee neeyyo ixxiyo wode , amoyiyaabay aggiyo wode gidana . he wodee asi ba merinaa keettaa biyo wode , yeekkiyaageetikka aaho ogiyaara yeekkiiddi yuuyiyo wode gidana .
bira qacinay duuxxennan , worqqa kereekka meqqennan , haattaa otoykka pulttuwaa lanqqiyan meqqennan , haattaa pude goochchiyo wodoroykka duuxxennan de7ishin ,
biittay kase ba ekettido biittaakko simmennan , shemppoykka bana immida xoossaakko simmidi beenna de7ishin , nena medhdhidaagaa qoppa .
eranchchay odiiddi , &quot; hada ! hada ! ubbabaykka hada ! &quot; yaagiis .
eranchchaassi aadhdhida eratettay de7iyo gishshawu , eratettaa dere asaa tamaarissiis . i daro leemisota pilggi qoridi , issuwaa issuwaa a maaran maaran dummayidi wottiis .
eranchchay likke gidida qaalaa demmanawu koyiis; hegaa gishshawu , i xaafidobay sittanne tuma .
eranchchatu qaalay henttanchchay wudiyaa laaggiyo xeeraa lee7e gatimaa mala . qassi issippe shiishshido leemisotikka gomppaa gakkidi geliya misimaaretu mala .
ta na7awu , ha ubbaappe bollaara neeni naagettanawu koshshiyaabay de7ees . maxaafaa xaafidi wurssanawu danddayettenna . qassi darobaa pilggi xeellidi aggennan ixxiyoogeekka asatettaa daafurssees .
hekko ubbabay odettiis; hegaa gishshawu , ubbabawu kuushshay hagaa: xoossaassi yayya; a azazuwaa naaga . ayssi giikko , hegee asassi waanna ooso .
xoossay ooso ubbaa bollan , qassi geemmida yoho ubbaa bollan , lo77o gidin , iita gidinkka pirddanawu de7ees .
elqqoosha kataman de7iya naahoomi nanawebaa yootido qaalaynne be7ido ajjuutay hagaa .
goday qanaatiyaanne haluwaa kessiya xoossaa; goday haluwaa kessiyaagaanne hanqquwan kumidaagaa; goday banaara eqettiyaageetussi haluwaa kessees; qassi ba morkketa qaxxayanawu ba hanqquwaa giigissi wottiis .
goday hanqqettanawu eesotenna; wolqqaykka aagee gita; i mooranchchaa ay gidikkonne , qaxxayennan aggenna . godaassi carkkuwaanne gotiyaa giddoora ogee de7ees; shaaraykka a tohoy yedhdhin denddiya baana .
i abbaa seeridi melissees; shaafata ubbaakka toyssees . baasaaneenne qarmmeloosi shulloosona . liibaanoosa ciishshaykka qoqqofettees .
a sinttan dereti qaaxxoosona; keratikka maashoosona . i qoncciyo wode biittay sa7ay qaaxxana; sa7an de7iyaabay ubbaykka kokkorana .
a hanqquwaa sinttan eqqanay oonee ? a hanqquwaa suuluwaakka danddayanay oonee ? a hanqqoy tamaadan bukkiyo wode , zaallati za77idi phalqqettoosona .
goday keha; metuwaa gallassikka baqati attiyo soho; i banan ammanettiyaageeta erees .
shin i ba morkketa di7uwan muukissidi xayssana; banaara eqettiyaageetakka xumawu yedettana .
intte godaa bolli maqettiyoobay i aybee ? i hegaa muleera xayssana; metoykka naa77antto denddenna .
eti , xaxiballettida aguntta malati , qassi uyidi mattottidabaadan ganddigaariyaageeti , mela utulaadan taman xuugetti xayana .
nanawee , godaa bolli iitabaa maqqiyaagee , iita zoriyaa zoriyaagee ne giddoppe kiyiis .
goday hagaadan yaagees; &quot; nanaweti minonne cora gidikkokka , xoqolettidi xayana . yihudaa asawu , taani inttena kase tuggayaas; shin hagaappe sinttanawu tuggayikke .
ha77i taani asooretu qambbaraa intte morggiyaappe menttana; intte qashettido qashuwaakka taani duuterettana &quot; yaagees .
nanawee , goday ne bolli pirddido pirdday hagaadan yaagiyaagaa; &quot; hagaappe sinttanawu ne sunttaa xeesissiya zeretti neeyyo de7enna . ne xoossatu keettan de7iya misiletanne eeqata taani xayssana . neeni hanttaara gidido gishshawu , taani ne duufuwaa bookkana &quot; yaagiyaagaa .
be7ite , issi kiitettidaagee lo77o mishiraachchuwaa odiiddinne sarotettaa awaajjiiddi , xoqqa deretu bollaara gakkiis . inttenoo , yihudaa asatoo , intte morkketi muleera xayidosona; eti naa77antto intte biittaa woraajjokkona . hegaa gishshawu , intte baalata bonchchite; intte shiiqqidobaakka gattite .
nenoo nanawe katamawu , mentterettiyaabay kiyiichchiis ! hegaa gishshawu , ne qatuwaa naaga; ne ogiyaakka wochcha; ne gittaa mintta; ne wolqqaakka kuntta .
bonqqiyaageeti bonqqidi , eta woyniyaa turaa xayssikkokka , goday israa7eela bonchchuwaa zaaridoogaadan , yaaqooba bonchchuwaakka zaarana .
olanchchatu gonddalleti zo7o; olanchchatikka zo7o maayuwaa maayidosona . eti olawu giigiyo wode , para gaareti tamaa lacuwaadan pholqqu goosona; eti bantta tooraa toomaakka maggulssoosona .
para gaareti ogiyan adaraasuwaa kinchchoosona; eti yaanne haanne jaamiiddi , katamaa ogiyan yuuyoosona . qassi eti lacoy poddu giyo xomppiyaa milatoosona; wolqqanttaadankka eesotoosona .
nanawee ba halaqata xeesidi shiishshees; shin a halaqati hemettiiddi xubettoosona . eti katamaa gimbbe dirssaakko eesotoosona; shin eta morkketa qohuwaappe naagiya gonddallee giigiis .
shaafaa baggaara de7iya katamaa dirssaa penggeti dooyettidosona; kawo keettaykka shabbirettiis .
kawiyaa omoodettada baasu; i macca ashkkaratikka azzanidi , haraphetudan waassoosona; waassiiddi bantta tiraakka baqqoosona .
dagatti uttida haattay pogi bessin goggiyoogaadan , nanawe asay katamaappe baqatana . asi eta ba qaalaa xoqqu oottidi , &quot; eqqite; eqqite ! &quot; yaagidi xeesana; shin ooninne guyye xeellenna .
he katamaa aquwaassi , an minjjettida bonchcho miishshaassikka qoodi baawa . hegaa gishshawu , he biraa bonqqite ! he worqqaakka qassi bonqqite !
nanawe katamay baysa gidiis; qassi onidi , bazzo gidiis ! asaa wozanay yashshan seeriis; gaadeekka kokkoriis; asa ubbaa xeessay gajigajiis; som77oykka bullattiis !
gaammotu geesso mala , wodala gaammoti de7iyo soho malanne attumanne macca gaammoti bantta maratuura eta yashissiyaabi baynnan , yuuyiyo wora mala gidida nanawe katamay ha77i awan de7ii ?
gaammoy ba maratussi gidiyaabaa oyqqiis; banaara de7iya macca gaammeessikka mentterettidi immiis . ba geessuwaa hasi oyqqidoban , ba gonggoluwaakka hasi ehiido ashuwan kunttiis .
ubbaappe wolqqaama goday hagaadan yaagees; &quot; be7a , taani ne bollan denddaas ! taani ne para gaareta taman xuuggana; ne wodala gaammotakka bisoy maana . neeni hasiyoobaa taani biittaappe xayssana; neeyyo kiitettiyaageetu qaalaykka naa77antto mulekka siyettenna &quot; yaagees .
daro asaa suuttaa gussida nanawe katameessi aayye7ana ! worddoy in kumi uttiis . a wolqqan ekkidonne bonqqido duretawu qoodi baawa .
nanawe katamen lissuwaa arppeelloy , irzzuwaa gonddorssay , paratu adaraasoynne para gaaretu gufettay siyettees .
paraasati piriixoosona; bisoy phopholqqattees; tooratikka phooloosona . daro asay hayqqiis ! ahay ahaa bolli doorettiis ! hayqqidabawu qoodi baawa ! hegaara kanttidi biya asaykka ahan xubettees .
hagee ubbay hanidoogee puulanchcha gidida nanawi shaaramuxaa gaasuwaana . a daro murunnuwaa oottawusu; kawotettata ba shaaramuxan , asaakka ba murunnuwan aylleyaasu .
ubbaappe wolqqaama goday hagaadan yaagees; &quot; be7a , taani ne bollan denddaas ! taani ne maayuwaa ne bollappe qaarana; qaarada ne kalluwaa dere asaa , ne pokkuwaakka kawotettata bessana .
taani nena pito oliyo soho kessana; taani nena karana; qassi asi ubbi nenan qilliicciyoobaa oottana .
nena be7iya ubbay neeppe sher77i gaana; sher77i giidi , be7ite , nanawe katamiyaa baysa gidaasu . iyyo azzaniyay oonee ? o minttettiyaabikka awuppe beettanddeeshsha ! yaagana &quot; yaagees .
nenoo nanawe katamee , neeni teebiso giyo gibxxe katameeppe daray ? o nayle shaafay dooddi wottiis . shaafay iyyo qato; haattatikka iyyo dirssa .
toophpheenne gibxxee iyyo zawi baynna wolqqa; puuxinne liibee o maaddiyaageeta .
gidikkonne , a omoodettada baasu; in de7iya guutta naatikka darxxettidi , ogiyaa gaxan ubban kunddidosona . i bonchchettida asatu bollan saamay yegettiis; i gita asati ubbaykka sanssalatan qashettidosona .
nenoo nanawe katamee , neeni qassi mattottidi ganddigaariya asadan hanana . ne morkketu sinttappe baqatada attiyoosaa neeni koyana .
ne qatoti ubbay koyro teerida teeray gawu7ido balasiyaa mittatu mala; he balasiyaa mittaa qaattiyo wode , teeray miyaagawu doonan wodhdhees .
be7a , ne olanchchati ubbay macca asa mala . ne zawaa penggetikka ne morkketussi aakkidi dooyettidosona; gordde mittaakka tamay mirggiis .
ne morkketi nena dooddidi un77ettiyo wode uyanawu haattaa tikka . ne qatotakka mintta; urqqaa yedhdha; yedhdhada appe xuubiyaa medhdhiyo miishshan xuubiyaa giigissa .
nena yan tamay maana; boolee kattaa miyoogaadan , nena bisoy busakkana . neeni booliyaadan dara; gumbburuwaadankka coratta .
neeni ne zal77anchchata saluwaa xoolinttetuppe aattada corayadasa . shin hegeeti ubbay booliyaadan ubbabaa mirggidi , paalli xayana .
ne halaqatinne ne ola gadaawati , meego gallassi dirssa giddon surqqettidi sham77i sham77iya booletu mala . eti away kiyiyo wode paallidi xayoosona; eti de7iyo sohuwaakka eriyaabi baawa .
nenoo asoore kawuwawu , ne henttanchchati xiskkidosona; ne bonchchettida asatikka zaqqullidosona . ne asay deretu bollan laalettiis; eta shiishshiyaabikka baawa .
ne me7oy koolettenna; ne masunttaykka paxenna . nebaa siyida ubbay ufayttidi , kushiyaa baqqana . ayssi giikko , ne zawi baynna iitatettaappe kessi ekkida asi mulekka baawa .
hananabaa yootiya imbbaaqoomassi goday ajjuutan qonccissido qaalay hagaa .
imbbaaqoomi hagaadan yaagiis; &quot; abeet godawu , neeni tana maaddanaadan taani xeesiyo wode , awude gakkanaashin siyennan ixxuutee ? qassi taani naaqettada neeyyo waassiyo wode , awude gakkanaashin ashshennan ixxuutee ?
ha naaquwaa tana ayssi bessay ? mooruwaa xeellaydda neeni ayssi co77u gaada danddayay ? bashshaynne makkalay ta sinttaana; waretaynne ooshshay biitta ubban dariis .
hegaa gishshawu , higgee leppiis; tumi kiyi erenna . qassi nagaranchchati xillo asata dooddi oyqqido gishshawu , pirdday geellattees &quot; yaagiis .
goday zaaridi ba asaa hagaadan yaagiis; &quot; intte yuushuwan de7iya kawotettata xeellite ! xeellidi garamettitenne maalaalettite ! ayssi giikko , intteyyo yootiyaakkokka intte ammanenna oosuwaa taani intte wodiyan oottana hanays .
taani kaladaaweta , he meqetti baynna dirbbiya asata denttays . eti banttabaa gidenna biittaa olidi oyqqanawu biitta ubban yuuyoosona .
eti yashissiiddinne daganttiiddi , bantta xalaalaa bonchchissiya higgiyaa kessoosona .
eta parati maahetuppekka aadhdhida eesanchchanne namisettida omarssa wanggireellotuppekka aadhdhida hanttaara . eta paraasati yeddiiddi , haahosaappe yoosona; eti argganttay aybakko oyqqanawu paalliyoogaadan paalloosona .
eta olanchchati ubbay sugettabaa oottanawu bazzo carkkuwaadan carkkiiddi yoosona . yiidi asaa omooddidi , shafiyaadan shiishshoosona .
eti kawotu bolli qilliiccoosona; haariyaageetakka eti baceessoosona; qassi shuchchan direttida geessotu ubban eti miiccoosona . he geessota omooddanawu eta lanqqiyan biittaa keeloosona .
hegaappe guyyiyan , eti ubbabaakka carkkuwaadan pittidi kanttana . he makkalanchchatussi eta wolqqay eta xoossaa &quot; yaagiis .
abeet godawu , ta xoossawu , ta geeshshawu , neeni merinaappe doommada de7iya xoossaa gidikkii ? neeni nu zaalla gidiyo gishshawu , nuuni hayqqokko . abeet godawu , kaladaaweti nuna pirddanaadan , neeni eta denttadasa; denttada wolqqaakka etawu immadasa .
ne ayfeti daro geeshsha gidiyo gishshawu , iitabaa xeellanawu dosokkona; iitabay oosettiyo wode be7aydda co77u gaanawu danddayakka . yaatin , ha makkalanchchata aybissi co77u gaada xeellay ? nagaranchchati banttappe xilliya asata mittiyo wode aybissi co77u gay ?
neeni asaa abbaa moletudan , kaalettiyaabi etawu baynna tiran gooshettiya meretatudan oottadasa .
kaladaaweti dere asaa ubbaa qaphiyan qoridi kessana; eti eta bantta qeera gitiyan oyqqana; qassikka eti eta bantta wogga gitiyan buuridi shiishshana; yaatidi eti ufayttananne hashshu gaana .
hegaa gishshawu , eti bantta qeera gitiyaayyo yarshshoosona; bantta wogga gitiyaayyo ixaanaa cuwayoosona . ayssi giikko , eti ishaluwan de7iyoynne mal77uwaa miyoy he gitetu wolqqaana .
yaatin , eti bantta bisuwaa shoddi shoddi kawotettata ubba wode qareti baynnan woriiddi de7anee ?
wochchiyo adussa gimbbiyaa bolli kiya eqqada taani naagana . he sohuwan goday tana giyoobaanne ta maganawu i immiyo zaaruwaa siyanawu xeellashshana .
goday taassi zaaridi , &quot; woxxiya uray nabbabana mala , masettida shuchchaa bolli taani neeyyo qonccissiyo ajjuutaa orddiyan xaafa .
ayssi giikko , ajjuutan beettidabay ba keerettida wodiyaa naagees . he ajjuutay polettiyo wodee eesuwan gakkana; worddo gididi attenna . takkiyaabaa milatikkokka naaga; ayssi giikko , i tumuppe yaana; gam77enna .
&quot; be7a , i otorettiis; a amoykka suure gidenna; shin xilloy ba ammanuwan de7ana .
duretetti asa cimmees; miishshawu yaaretiya asi otorettees . i duufodan yora gidiyo gishshawunne hayqodan kalli erenna asa gidiyo gishshawu , kawotettata ubbaa baayyo shiishshees; asa ubbaakka baayyo omooddees .
&quot; omoodettida asay banttana omooddidaagaa keehippe borananne qilliiccana . eti hagaadan yaagana; babaa gidenna miishshaa shiishshidi koriyaagawunne aco asaappe wolqqan ekkido aquwan duretiyaagawu aayye7ana ! hagee hagaadan haniiddi , awude gakkanaashin de7anee ? yaagana .
neeni etappe tal77ido asati ne akeekennan ne bolli denddidi , nena kokkorssana . hegaappe guyyiyan , eti ne aquwaa ubbaa bonqqana .
neeni daro asaa aquwaa bonqqido gishshawu , etappe attidaageeti ne aquwaa bonqqana . ayssi giikko , ne daro asaa suuttaa gussadasa; qassi sa7a ubban , katamatu bollinne etan de7iya asaa bollikka sugetta oosuwaa oottadasa .
&quot; metoy nena gakkennaadan , ne keettaa xoqqa sohuwan keexxanawu sugettan miishshaa shiishshiyaagoo , neeyyo aayye7ana !
daro asaa ne genada xayssidoogaa gaasuwan ne so asaa kawushshadasa; neeni ne bolli bashshaa ehaadasa .
haray atto ne keettaa gimbbiyaa shuchchaykka ne bolli waassana; waassin zabaayetikka waasuwaa allana .
&quot; katamaa makkalan baasidi , asaa suuttan keexxiyaageetoo , intteyyo aayye7ana !
ubbaappe wolqqaama goday asay oottiyoobay ubbay tama kaho gidanaadan , qassi kawotettati ubbay daafuriyoobay coo mela gidanaadan , qofaa qachchi wottiis .
ayssi giikko , haattay abbaa kammiyoogaadan , godaa bonchchuwaa eratettay sa7aa kumana .
&quot; ba shooro asay kallottin be7ana giidi , ba hanqquwaa xuu7aa eta ushshidi mattoyiya urawu aayye7ana !
neeni bonchchuwaa gishshaa kawushshaa maayana . ha77i simmi laa nenoo , uya ! uyada ganddigaara ! godaassi ushachcha kushiyan de7iya xuu7ay neekko yaana; ne bonchchoy kawushshawu laamettana .
neeni liibaanoosa xayssidoogaadan , neenikka xayana . neeni do7ata wora wurssadasa; ha77i qassi eti nena yashissana . ayssi giikko , ne daro asaa suuttaa gussadasa; qassi sa7a ubban , katamatu bollinne etan de7iya asaa bollikka sugetta oosuwaa oottadasa .
&quot; i bawu eeqi ay maaddii ? a asi giigissiis gidennee ? worddoppe attin , an harabi aybinne beettenna . yaatin , a medhdhida bitanee ha aynne haasayenna eeqaa ammaniyoogee a ay maaddanaassee ?
mittaappe masettidaagaa beegotta ! giyaagoo , qassi shuchchaappe masettida duudiyaa , dendda eqqa ! giyaagoo , neeyyo aayye7ana ! i woni neeyyo aybakko qonccissanawu danddayii ? be7a , i worqqaaninne biran sheeshshidoogaa; awu shemppoy baawa .
&quot; shin goday ba geeshsha beeta maqidasiyaana . hegaa gishshawu , biittan sa7an de7iya asay ubbay a sinttan co77u go &quot; yaagiis .
hananabaa yootiya imbbaaqoomi mazamuredan yexxiiddi , woossido woosay hagaa:
abeet godawu , neeni kase oottidobaa taani siyada yayyaas . abeet godawu , nu wodiyankka he oosota zaarettada ootta; eti nu wodiyankka erettona . neeni hanqqettiyo wode ne maarotaa qoppa .
xoossay temaana giyo sohuwaappe yees; he geeshshay paaraana deriyaappe yees . a bonchchoy saluwaa kammiis; a galataykka sa7aa kumiis .
a phoolettaykka awaa poo7uwaa mala; a wolqqay qosetti uttido a kushiyaappe pozhzhu giya poo7oy kiyees .
goday boshaa baappe sinttawu kiittees; hayquwaakka ba geeduwaa kaalettees .
i eqqidi biittaa qaattiis . qassi i xeellidi kawotettata kokkorssiis . merinaasappe de7ida dereti meqerettidosona; qassi i eta bollan hemettiyo beniisappe de7ida keratikka laalettidosona .
taani toophphiyaa asay tuggatishin be7aas; midiyaama biittaa asaykka kokkorishin be7aas .
abeet godawu , neeni aybissi hanqqettadii ? shaafati nena hanqqetissidonaa ? woy abbaa bolli hanqquwaa eexxa kiyadii ? chii , neeni ne paratanne ne para gaareta toggidoogee ne asaassi xoonuwaa immanaassa .
neeni ne wonddafiyaa giigissadasa; giigissada zubbeta dukkanawu dafadasa . biittaa phalqqada haattaa kessadasa .
dereti nena be7idi , yashshawu kokkoridosona; haattaa kixaykka kanttiis . qassi haattaa ciimmatikka waassoosona; waassiiddi bantta dambbalaa haa haa darissidosona .
i dafidi yeddido zubbetu poo7uwaaninne ne tooratu phoolettan awaynne aginay bantta de7iyoosan de7iyoosan eqqidosona .
neeni hanqqettaydda biitta ubban yuuyadasa; kawotettatakka hanqquwan yedhdhadasa .
neeni ne asaa ashshanawunne ne tiyettidaagaa ashshanawu kiyadasa; iitatu halaqaa shocadasa; a maayuwaa qaarada a kallo xiire ashshadasa .
a olanchchatu gadaawaa neeni a tooran a caddadasa . eti nuna laalanawu gotiyaadan yoosona; metootanchchaakka geeman mittanawu dosoosona .
neeni ne paratun abbaa yedhdhaydda aadhdhiyo wode , daro haattay hoommuwaa goppu gees .
taani hagaa ubbaa siyin , ta bollay gajigajiis; ta menttershshay kokkoriis; ta meqettaykka kokkoriis; ta tohotikka qassi gunddidosona . nuna tuggayiyaageeta goday qaxxayana gakkanaashin , metuwaa gallassaa taani danddayan naagana .
balasiyaa giyo mittay ayfana xayikkokka , woyniyaa turan ayfee xayikkokka , wogaray ayfennan ixxikkokka , gadee kattaa mokkennan ixxikkokka , birddiyan dorssi xayikkokka , qassi aqon mehee xayikkokka ,
hegee ubbay xayikkokka , taani godan ufayttana; tana ashshiya xoossan taani ufayssaa poccu gaana .
ubbaa haariya goday tawu wolqqa; ta tohuwaa gaaraa tohuwaadan minttees; taani xoqqa sohotun hemettanawu tana danddayissees . yexxiyaageeta kaalettiyaagaa hassayissiyoobaa: ha mazamuree diixxiyoobaa diixxiiddi yexxiyo mazamure .
amoona na7ay yoosiyaasi yihudan kawotido wode sofonaasakko yiida godaa qaalay hagaa . sofonaasi kuusha na7aa; kuushi gadaaliyaa na7aa; gadaalee amaariyaa na7aa; amaaree hizqqiyaasa na7aa .
goday hagaadan yaagees; &quot; taani biittaa bollan de7iyaabaa ubbaa mulxxu oottada xayssana .
taani asaanne mehiyaa , saluwaa kafotanne abbaa moletakka xayssana . qassi taani iita asata aatta yeggana; asa zariyaakka biittaa bollappe xayssana &quot; yaagees goday .
qassikka goday hagaadan yaagees; &quot; taani yihudaaninne yerusalaamen de7iya ubbaa qaxxayanawu ta kushiyaa denttana; ba7aala giyo eeqaayyo goynniyaageetanne ayyo oottiya qeeseta he sohuwaappe mulxxu oottada xayssana .
keettaa bollan dembbayidi oottidosaa kiyidi , awaassi , aginaassinne xoolinttetussi goynniyaageeta taani xayssana . godaassi goynniiddinne a sunttan caaqqiiddi , qassi molooka giyo eeqaa sunttan caaqqiyaageeta taani xayssana .
godaa kaalliyoogaa aggidi guyye simmidaageeta , godaa koyibeennaageetanne oychchibeennaageetakka taani xayssana &quot; yaagees .
godaa gallassay matido gishshawu , ubbaa haariya godaa sinttan co77u giite ! goday yarshshuwaa giigissiis; qassi ba xeesido imattatakka geeshshiis .
goday hagaadan yaagees; &quot; godaa yarshshuwaa gallassi halaqata , kawuwaa naatanne allaga biittaa maayuwaa maayida ubbata taani qaxxayana .
he gallassi allaga biittaa asatudan , eeqawu goynniyaageetanne bantta godaa keettaa makkalaaninne cimuwan kunttiyaageeta taani qaxxayana &quot; yaagees .
goday hagaadan yaagees; &quot; he gallassi moliyaa penggiyaa baggaara waasoy , katamaassi naa77antto shaahuwan yeehoynne keratu bollankka xoqqu giida dom77ettaa cenggurssay siyettana .
inttenoo , katamaassi hirkki baggaara de7iyaageetoo , yeekkite; ayssi giikko , hegan zal77iya ubbati xayidosona; biraa tookkidi yiyaageetikka hayqqi wuridosona .
he gallassi taani yerusalaame gidduwaa xomppiyan koyana; koyada hirggi baynnan badhdhi gi uttidi , bantta wozanan , goday lo77obaanne oottenna; iitabaanne oottenna yaagiyaageeta taani qaxxayana .
eta aqoy bonqqettana; eta keettaykka yoodettana . eti keettaa keexxana , shin he keettan de7okkona; qassi woyniyaa turatakka tokkana , shin he woyniyaa eessaa uyokkona &quot; yaagees .
godaa gita gallassay matiis; matidikka qassi keehippe eesotees . godaa gallassay camo gallassa . he gallassi mino olanchchatikka waasuwaa xulluusana .
he gallassay hanqqo gallassa , metonne un77o gallassa , bashshanne koletta gallassa , xumanne ciggaara gallassanne shaaranne sakkana xuma gallassa gidana .
he gallassay yuushuwaa direttida katamatu bollinne adussa gimbbetu bolli olaa malkkatay punettiyo gallassanne olanchchati olaa alaassaa alaahiyo gallassa gidana .
goday hagaadan yaagees; &quot; eti godaa naaqqido gishshawu , qooqedan tattaafana gakkanaashin , asatu bollan taani metuwaa ehaana . eta suuttay di7uwaadan goggana; eta ahaykka pituwaadan olettana .
godaa hanqquwaa gallassi eta biraa gidin , eta worqqaykka eta ashshanawu danddayenna . i sa7an de7iya ubbaa akeekennan de7ishin , wurssi xayssana; biitta ubbaykka a hanqquwaa taman meetettana &quot; yaagees .
inttenoo , yeellay baynna asatoo , ane issippe shiiqiichchite !
carkkoy punnidi efiyo suullaadan beennan de7iiddi , yashshiya godaa hanqqoy intte bolli wodhdhennan de7ishin , godaa hanqquwaa suuluwaa gallassaykka intte bollan gakkennan de7ishin , godaakko simmiichchite .
inttenoo , biittan de7iya ashkketoonne a azazuwaa oottiya ubbatoo , godaa koyite; xillotettaa koyite; qassi ashkketettaakka koyite . yaatikko , ooni erii , godaa hanqquwaa gallassi intte qosettidi attanaakkonne .
gaaza katamay onana; asqqaloona katamaykka baysa gidana; ashddooda katamaa asay seeta gallassi goodettana; eqiroona katamaykka xoqolettana .
inttenoo , abbaa doonan de7iya pilisxxeema asatoo , intteyyo aayye7ana ! nenoo , pilisxxeemati de7iyo kanaane biittawu , godaa pirdday ne bollan yees . taani nena xayssana; nenan issi asinne attenna .
abbaa doonan de7iya intte biittay mehiyaa heemmiyoosa , henttanchchati de7iyoosanne mehiyaa wudiyaa dirssa gidana .
abbaa doonay yihudaa asaappe attidaageetawu laata gidana; hegan eti heemettana . sa7ay qammiyo wode eti asqqaloona kataman de7iya keettatun aqana; ayssi giikko , goday eta xoossay etabaa qoppana; i eta zaaridi ishalissana .
ubbaappe wolqqaama goday , israa7eela xoossay , hagaadan yaagees; &quot; taani moo7aaba asaa qilliicciyaanne amoona asaa cashshaa siyaas . eti ta asaa qilliiccidosona; eta zawaa bollankka otorettidosona .
hegaa gishshawu , ta de7o sunttan caaqqays , moo7aabi sadoomadan hanana; amoona asaykka gamoora asaadan hanana . eti merinawu maxiniyaa bookkiyo ollanne agunttay maayido bazzo gidana . ta asaappe attidaageeti eta aquwaa bonqqana; eta biittaakka laattana &quot; yaagees .
eti ubbaappe wolqqaama godaa asaa bolli qilliiccidonne otorettidi haasayido gishshawu , eta bolli ha metoy gakkana .
goday etan yayettidaagaa gidana; biittan de7iya xoossata ubbaa i xayssana; qassi sa7an de7iya kawotettatun de7iya asay ubbay ba de7iyoosan de7iyoosan ayyo goynnana .
inttenoo , toophphiyaa asatoo , inttekka ta bisuwan hayqqana .
i ba kushiyaa huuphessa baggi zaaridi yeddana; yeddidi asoore biittaa xayssana . qassi nanawe katamaakka mela bazzodan , baysa soho oottana .
mehiyaa wudeenne biittan de7iya do7ati ubbay a giddon allaxxana; guttoynne quxarssay a kolettida gimbbetu giddon de7ana; eta cenggurssay maskkootiyaaranne penggiyaara siyettana . keettati keexettido zigay kallottana .
ha katamay , &quot; tana ! taappe attin , haray baawa &quot; yaagidi otorettiiddi de7idaagaa; shin i ha77i do7ati geessiyo baysa soho gidiis . a lanqqiyaara aadhdhiya ubbay daroppe garamettidi , bantta kushiyaa qaattiiddi , &quot; poora ! &quot; gaana .
makkalanchchaassi , tunidaagaassinne ba asaa tuggayida yerusalaame katamaassi aayye7ana !
i oossinne azazettenna; seerin simmenna; godan ammanettenna; ba xoossaakkokka shiiqenna .
a giddon de7iya halaqati gudiya gaammotu mala; daannatikka wonttossi ashshennan demmidobaa ubbaa wurssi mirggiya omarssa wanggireellotu mala .
an de7iya hananabaa yootiyaageeti otoranchchanne genanchcha . a qeesetikka geeshshabaa tunissiyaageeta; qassi eti godaa higgiyaa banttawu injjetiyaagaadan , mirqqidi birshshoosona .
shin a giddon de7iya goday xillo; i balabaa oottenna; wonttin wonttinkka i ba xillo pirddaa pirddees; ay wonttankka aggi erenna . gidikkonne , yan de7iya makkalanchchay aynne yeella erenna .
goday hagaadan yaagees; &quot; taani kawotettata xayssaas; eta gimbbettida sohotikka kolettiichchidosona . eta katamata issi asinne de7enna ona biitta oottaas; ogetakka ooninne hegaara kanttenna bazzo oottaas .
taani hagaa ubbaa yerusalaamessi oottada , simmi ta asay tana bonchchana; taani seeriyo seeraakka ekkana; taani azazidobaakka dogenna yaagaas . shin eti kaseegaappekka yaa yaa bantta oosuwan tuniiddi biidosona &quot; yaagees .
goday hagaadan yaagees , &quot; ane taani pirddiyo gallassay gakkanaashin , guuttaa takki giite . ayssi giikko , taani deretanne kawotettata shiishshanawu qachchaas; shiishshada ta hanqquwaa suuluwaa eta bolli gussana . sa7ay muleerakka ta hanqquwaa taman xuugettana .
&quot; he wode taani asa ubbaa haasayaa geeshsha haasayawu laammana; yaatin , eti ubbaykka godaa sunttaa xeegananne issippe ayyo oottana .
laalettida ta asati , taayyo tumu goynniyaageeti toophphiyaa shaafatuppe hefintta baggappe taayyo imotaa ehaana .
he wode intte ta bolli makkalidi oottido oosotu gaasuwan yeellatekketa; ayssi giikko , otorettiyaanne ayyiyaageeta taani intte giddoppe diggarggana . qassi inttekka hagaappe sinttan ta geeshsha deriyan otorettekketa .
taani intte giddoppe bantta huuphiyaa kawushshiyaageetanne ziqqi oottiya asata ashshana; etikka godaa sunttan ammanettana .
israa7eela asaappe attidaageeti iitabaa oottokkona; wordduwaa haasayokkona; eta inxxarssankka cimoy beettenna . hegaa gishshawu , eti heemettananne allaxxana; eta yashissiyaabikka de7enna &quot; yaagees .
xiyoone na7ee , mazamuriyaa yexxa ! israa7eela asawu , ililite ! yerusalaame na7ee , ne polo wozanaappe ufaytta; ufayttada hashshukka ga !
goday intte bolli pirddido pirddaa aggiis; intte morkketakka diggiis . goday , israa7eela kawoy , intte giddon de7ees; hagaappe sinttanawu inttena yashissiyaabi baawa .
he gallassi eti yerusalaame hagaadan yaagana; &quot; xiyoonee , yayyoppa ! ne kushetikka arggaacoppona .
goday ne xoossay ne giddon de7ees; i neeyyo xoonuwaa immiya olanchchaa .
i nenan ufayttana; i ba siiquwan nena ooraxissana; asay baala gallassi yexxiyoogaadan , i nenan ufayttidoogaa mazamuriyaa yexxidi bessana &quot; yaagana . goday hagaadan yaagees; &quot; hagaappe sinttanawu ne bolli bashshay gakkennaadan taani oottana; ne yeellaakka quccana .
be7a , he wode taani nena huqqunnidaageeta ubbaa qaxxayana . taani wobbeta ashshana; laalettidaageetakka shiishshana . taani eta kawushshaa bonchchuwawu laammana; yaatobare sa7an de7iya asa ubbaa matan eta sunttay erettidaagaa gidana .
he wode taani inttena shiishshana; taani inttena issippe shiishshada zaarana; yaatada taani inttena ishalissiyo wode , intte ha sa7an de7iya asa ubbaa matan bonchchettidaageetanne erettidaageeta gidana &quot; yaagees goday .
kawoy daariyoosi kawotido naa77antto laytti , usuppuntta aginan koyro gallassi godaa qaalay hananabaa yootiya hagge baggaara salaatiyaala na7aa , yihudaa biittaa haariya zarubaabeelakkonne yoxedeeqa na7aa , qeese ubbatu halaqaa yaasukko hagaadan yaagiiddi yiis;
&quot; ubbaappe wolqqaama goday hagaadan yaagees; hagee asay , godaa beeta maqidasiyaa zaarettidi keexxiyo wodee biron gakkibeenna yaagees &quot; yaagiiddi yiis .
yaatin , godaa qaalay hananabaa yootiya hagge baggaara hagaadan yaagiiddi yiis;
&quot; ta asawu , ta beeta maqidasee qoletti uttidaashin , intte intte alleeqettida keettatun de7anawu hagee intteyyo wodeeyye ? &quot; yaagiis .
hegaa gishshawu , ubbaappe wolqqaama goday hagaadan yaagees; &quot; ane intte inttena gakkiiddi de7iyaabaa qoppite .
intte daruwaa zerideta; shin guuttaa shiishshideta . meeta , shin kallekketa; uyeeta , shin alekketa . maayeeta , shin inttena ho77enna; damoozaa ekkiyaagee daassa qarcciitan yegganawu ekkees &quot; yaagees .
qassikka ubbaappe wolqqaama goday hagaadan yaagees; &quot; ane intte inttena gakkiiddi de7iyaabaa qoppite .
simmi deriyaa pude kiyidi , mittaa qanxxidi ehiite; ehiidi beeta maqidasiyaa zaarettidi keexxite . yaatobare taani an ufayttananne bonchchettana &quot; yaagees goday .
qassikka ubbaappe wolqqaama goday hagaadan yaagees; &quot; intte daro kattaa shiishshanawu halchchideta; shin guutta gidiis; akka intte soo gelissido wode , taani punniyoorin xayi aggiis . hagee aybissi hanidee ? taani hagaa oottidoogee , intte ubbaykka intte keettaa keettaa keexxishin , ta keettay qolettidi attido gishshaassa .
hegaa gishshawu , bolla saloy iraa immennan , biittaykka kattaa mokkennan ixxidosona .
qassi biittaanne deretu bolli , kattaa bolli , woyniyaa turaanne zaytiyaa wogaratu bolli , biittay pude mokkiyoobatu bolli , asaanne mehiyaa bollinne intte daafuridi oottidobaa ubbaa bolli taani koshaa xeegaas &quot; yaagees .
hegaappe guyyiyan , salaatiyaala na7ay zarubaabeeli , yoxedeeqa na7ay , qeese ubbatu halaqay yaasunne omooduwaappe simmida asay ubbay godaa bantta xoossaa qaalaayyoonne goday eta xoossay hananabaa yootiya hagge baggaara kiittido qaalaayyo azazettidosona; asaykka godaayyo yayyidosona .
yaatin , goday kiittido haggee asaa , &quot; asawu , goday inttena , taani inttenaara de7ays yaagees &quot; yaagidi godaa kiitaa asaayyo yootiis .
yaatin , goday salaatiyaala na7aa , yihudaa biittaa haariya zarubaabeela , yoxedeeqa na7aa , qeese ubbatu halaqaa yaasanne omooduwaappe simmida asa ubbaa denttettiis; denttettin eti yiidi , ubbaappe wolqqaama godaa , bantta xoossaa beeta maqidasiyaa keexuwaa doommidosona .
hagee hanidoy kawoy daariyoosi kawotido naa77antto layttan , usuppuntta aginan laatamanne oyddantta gallassaana .
he layttan laappuntta aginan laatamanne isiinintta gallassan godaa qaalay hananabaa yootiya hagge baggaara hagaadan yaagiiddi yiis;
&quot; salaatiyaala na7aa , yihudaa haariya zarubaabeelayyo , yoxedeeqa na7aa , qeese ubbatu halaqaa yaasuyyoonne omooduwaappe simmida asaayyo hagaadan yaagada yoota;
ha beeta maqidasiyaa bonchchoy kase ay malakko be7ida asaappe attidabi intte giddon de7ii ? hachchi intte a xeelliyo wode , waani uttidee ? intte ayfiyan i baynnabaa milatees gidennee ?
&quot; gidikkonne , zarubaabeelaa , ha77i minna ! taani goday hagaa odays . yoxedeeqa na7awu , qeese ubbatu halaqawu yaasuu , neenikka minna ! biittan de7iya asa ubbawu , inttekka minnite ! minnidi oottite; ayssi giikko , taani inttenaara de7ays . taani ubbaappe wolqqaama goday hagaa odays .
intte gibxxeppe kiyiyo wode , taani inttenaara maacettido maachchaadan , ta ayyaanay inttenaara de7iyo gishshawu yayyoppite !
&quot; qassikka taani ubbaappe wolqqaama goday hagaa odays . taani qantta wodiyan issitoo gujjada , salotanne sa7aa , abbaanne mela biittaakka qaattana .
kawotettata ubbaakka qaattana; qaattada kawotettatu ubban de7iya aqoy haa yaanaadan oottana . taani ubbaappe wolqqaama goday ha beeta maqidasiyaa bonchchuwan kunttana .
biray tabaa; worqqaykka tabaa .
koyroogaa bonchchuwaappe ha naa77antto beeta maqidasiyaa bonchchoy darana; taani ubbaappe wolqqaama goday ha sohuwan sarotettaakka immana yaagada yoota &quot; yaagiiddi yiis .
daariyoosi kawotido naa77antto layttan , uddufuntta aginan laatamanne oyddantto gallassan godaa qaalay hananabaa yootiya hagge baggaara hagaadan yaagiiddi yiis;
&quot; ubbaappe wolqqaama goday hagaadan yaagees; higgee woygiyaakko eranawu ane qeeseta hagaa oychcha:
&quot; issi uray yarshshuwaassi geeshshi wottido ashuwaa ba afalaa xeeran xaaxi ekkidi efiishin , he afalaa xeeray oyttaa , woykko woxiyaa , woykko woyne eessaanne zaytiyaa , woykko hara ay qommo qumanne bochchikko , he boshettida qumay tumu geeshsha gidanawu danddayii ? &quot; yaagada oychcha yaagees &quot; yaagidi yiis . oychchin qeeseti , &quot; gidanawu danddayenna &quot; yaagidi zaaridosona .
haggee qassikka , &quot; ahaa bochchidi tunida issi uray hageetuppe issi qommo qumaanne bochchikko , he qumay tumu tunanee ? &quot; yaagidi oychchiis . oychchin qeeseti , &quot; ee tunana &quot; yaagidi zaaridosona .
yaatin , haggee zaarettidi , &quot; goday hagaadan yaagees; ha asaynne ha kawotettay ta sinttan hegaakka mala; eti oottiyo oosoynne eti shiishshiyo imotay ubbaykka hegaakka mala tuna yaagees &quot; yaagiis .
goday hagaadan yaagees; &quot; hachchippe doommidi , intte bollan gakkidabaa akeekite ! godaa beeta maqidasiyaa gimbbettaa doommanaappe kase ,
intte naa77u kunttaale kattaa ekkana giidi , kattaa wottosaa biideta; shin issi kunttaale xallaa demmideta . qassi issi xeetu litiro woyne eessaa ekkanawu woyniyaa gum77iyo ollaakko biideta; shin intte mexi oytamu litiro xalla woyne eessaa demmideta .
taani intte kushee oottido ooso ubbaa bollan melissiya carkkuwaa , kattaa harggiyaanne shachchaa yeddada xayssaas . shin intte ha ubbankka taakko simmibeekketa &quot; yaagees goday .
&quot; hachchi gallassaappe , ha uddufuntta aginan laatamanne oyddantto gallassaappe doommidi , ane akeekite; qassi godaa beeta maqidasiyaa baasoy baasettido gallassaappekka doommidi qoppite .
ha77i zerettawu haniya katti intte gootaran xayikkonne , qassi woyniyaa turay , balasee , roomaaneenne wogaraykka hachchi gakkanaashin ayfiyaa ayfana xayikkonne , hachchippe doommada taani inttena anjjana &quot; yaagees .
he aginan laatamanne oyddantto gallassan godaa qaalay naa77anttuwaa haggekko hagaadan yaagiiddi yiis;
&quot; yihudaa haariya zarubaabeelayyo hagaadan yaagada yoota; taani salotanne sa7aa qaattana;
kawotettatu araatata aatta yeggana; eta wolqqaa xayssana . para gaareta eta laaggiyaageetuura aatta yeggana; paratinne paraasatikka mulee bantta giddon hayqettana .
ta ashkkarawu , salaatiyaala na7awu zarubaabeelaa , taani ubbaappe wolqqaama goday nena he gallassi ekkana; ekkada taani nena ta maatafaa migido mala oottana . ayssi giikko , taani nena dooraas yaagada yoota &quot; yaagiiddi yiis .
uuxa giyo biittan iyyooba giyo issi bitanee de7ees; i boree baynnanne suure asa; xoossaassi yayyidi , iitabaappekka haakkida asa .
ayyo laappun attuma naatinne heezzu macca naati yelettidosona .
aquwaa gidikko , ayyo laappun sha7u dorssati , heezzu sha7u gaameelati , ichchashu xeetu waaxa boorati , ichchashu xeetu macca haretinne keehi daro ashkkarati de7oosona . arshsho baggaara de7iya asa ubbaappe i aadhdhida dure asa .
a attuma naati bantta son bantta son , kayan kayan gibiraa giigissidi , bantta heezzu michcheta banttanaara maanawunne uyanawu xeesoosona .
gibiraa gallassati polettido wode , iyyoobi maallado guuraara denddidi , ba naatu issuwaa issuwaa sunttan xuuggiyo yarshshuwaa yarshshees . i hegaa oottiyoogee , &quot; ta naati geelladan bantta wozanan xoossaa qanggidi , nagara oottidaakkonne &quot; giidi hirggido gishshaassa . i eta geeshshanaassi hegaa ubbaton oottees .
issi gallassi kiitanchchati godaa sinttan beettanawu yiidosona; seexaanaykka qassi etaara yiis .
yin goday seexaanaa , &quot; laa neeni awuppe yaadii ? &quot; yaagiis . yaagin seexaanay godaayyo , &quot; taani sa7an ubban yaanne haanne yuuyiyoosaappenne simerettiyoosaappe yaas &quot; yaagidi zaariis .
yaagin goday seexaanaa , &quot; yaatin , ta ashkkaraa iyyooba akeekada be7adii ? sa7aa bollan a milatiya boree baynnanne suure asi mulekka baawa . i godaassi yayyiya , iitabaappekka haakkida asa &quot; yaagiis .
yaagin seexaanay , &quot; tumu iyyoobi neeyyo coo yayyii ?
anne a so asaanne ayyo de7iyaabaa ubbaa neeni dirada naagabeykkii ? i oottiyo ooso ubbaa neeni anjjido gishshawu , a mehiyaa wudee biittaa ubbaa bollan dariis .
shin neeni ne kushiyaa yeddada , ayyo de7iya aquwaa ubbaa shociyaakko , i nena tumu ne sinttan qanggana &quot; yaagiis .
yaagin goday seexaanaa , &quot; eeno , ayyo de7iyaabay ubbay ne kushiyaana . shin neeni a bollaa bochchoppa &quot; yaagiis . hegaappe guyyiyan , seexaanay godaa sinttaappe kiyidi biis .
issi gallassi iyyooba attuma naatinne macca naati bantta bayra ishaa son miiddinne woyne eessaa uyiiddi de7oosona .
yaatishin issi bitanee iyyoobakko yiidi , &quot; nuuni boorata waaxidi goyishin , haretikka nu matan maataa miiddi de7ishin ,
saaba biittaa asati akeekennan yiidi , olaa kessidosona; yaatidi ubbaakka ekki biidosona . qassi ashkkaratakka qara bisuwan busakkidosona . yaatin , ta xalaalay attada , ha hanidabaa neeyyo yootanawu yaas &quot; yaagiis .
i biron haasayishin , hara bitanee yiidi , &quot; xoossaa tamay saluwaappe wodhdhidi , dorssatanne dorssata heemmiyaageeta miis . yaatin , ta xalaalay attada , ha hanidabaa neeyyo yootanawu yaas &quot; yaagiis .
i biron haasayishin , hara bitanee yiidi , &quot; kaladaawetu biittaappe heezzu citan shaahettida ambbaanoti yiidi , nuna olidi , gaameelaa ubbaa ekki biidosona; ashkkaratakka qara bisuwan busakkidosona . yaatin , ta xalaalay attada , ha hanidabaa neeyyo yootanawu yaas &quot; yaagiis .
i biron haasayishin , hara bitanee yiidi , &quot; ne attuma naatinne macca naati bantta bayra ishaa son miiddinne woyne eessaa uyiiddi de7ishin ,
wolqqaama gotee akeekennan bazzoppe denddidi , keettaa muleera shociis . shocido keettay eta bolli kunddin , naati hayqqidosona . yaatin , ta xalaalay attada , ha hanidabaa neeyyo yootanawu yaas &quot; yaagiis .
hegaappe guyyiyan , iyyoobi denddidi , kayyuwawu ba maayuwaa pooshshiis; ba huuphiyaakka meedettiis . biittan gufannidi goynniiddi ,
hagaadan yaagiis; &quot; taani ta aayee uluwaappe kallo yelettaas; hayqqiyoodekka taani ekkada biyoobi baawa . goday immiis; goday zaaridi ekkiis . godaa sunttay galatetto &quot; yaagiis .
ha ubbankka iyyoobi nagaraa oottibeenna; xoossaa amassalibeenna .
hara gallassikka qassi kiitanchchati godaa sinttan beettanawu yiidosona; seexaanaykka qassi etaara issippe a sinttan beettanawu yiis .
yin goday seexaanaa , &quot; laa neeni awuppe yaadii ? &quot; yaagiis . yaagin seexaanay godaayyo , &quot; taani sa7an ubban yaanne haanne yuuyiyoosaappenne simerettiyoosaappe yaas &quot; yaagiis .
yaagin goday a , &quot; ta ashkkaraa iyyooba akeekada be7adii ? sa7aa bollan a milatiya boree baynnanne suure asi mulekka baawa . i godaassi yayyidi , iitabaappekka haakkida asa . gaasoy baynnan taani a xayssana mala , neeni tana denttettinkka , ha77i gakkanaassi i ba suuretettan minni eqqiis &quot; yaagiis .
seexaanay zaaridi godaa , &quot; hegee ta mashuwaa ekko ! yaagiyoogaadan , asi ba shemppuwaa gishshawu , bawu de7iyaabaa ubbaa immana .
shin neeni ne kushiyaa yeddada , a bolla ubbaa ane shoca . yaatiyaakko i nena tumu ne sinttan qanggana &quot; yaagiis .
yaagin goday seexaanaa , &quot; eeno , a woroppappe attin , a bolli neeni koyidobaa oottanawu danddayaasa &quot; yaagiis .
hegaappe guyyiyan , seexaanay godaa sinttappe kiyidi , iyyooba tohuwaappe huuphiyaa gakkanaassi iita masunttay a bolli kiyanaadan oottiis .
yaatin , iyyoobi bidinttaa bolli uttidi , kon77an bana goodiis .
a maccaasiyaa a , &quot; ha77i gakkanaassikka neeni ne suuretettan minna uttadii ? xoossaa qanggada hayqqaaga &quot; yaagaasu .
yaagin i zaaridi o , &quot; neeni eeyya maccaasadan haasayaasa . nuuni xoossaappe lo77obaa ekkii ekkidi , iitabaa ekkokkoniiyye ? &quot; yaagiis . ha ubbankka iyyoobi ba giidoban nagaraa oottibeenna .
iyyooba laggeti heezzati , temaana biittaappe elifaazi , shuuha biittaappe bilddaadinne naa7ima biittaappe xoofaari iyyooba bolli gakkida metuwaa siyido wode , ayyo qarettanawunne a minttettanawu bantta sooppe bantta sooppe qaagetti ekkidi , issippe akko yiidosona .
eti a haahuwan eqqidi xeelliyo wode , i iyyooba gidiyoogaa eribookkona . guyyeppe a gidiyoogaa erido wode , bantta qaalaa xoqqu oottidi yeekkidosona; bantta maayuwaakka pooshshidi , bantta huuphiyan buhiyaa qolidosona .
hegaappe guyyiyan , eti aara laappun gallassaanne laappun qammaa biittan uttidosona . a sahoy keehi daridoogaa eti be7ido gishshawu , ayyo ay asinne qaalanne qaattibeenna .
hegaappe guyyiyan , iyyoobi ba doonaa dooyidi ,
ba yelettido gallassaa hagaadan yaagidi qanggiis;
&quot; taani shahaarettido qammaynne taani yelettido gallassay coo xayona !
he gallassay xuma gido ! bolla xoossay he gallassaa shenehoo go; a bollan poo7oykka poo7oppo .
leelida xumaynne ciggaaray a goozo; a shaaray kammo; a poo7uwaakka xumay gentto .
he gallassa qammaa sakkana xumay oyqqo . laytta giddon de7iya gallassatun i qoodettoppo; aginatu qoodankka geloppo .
he gallassa qammay mayno; ufayssa ililssikka an siyettoppo .
lewaataana giyo miimminttiyaa denttanawu loohida shareechchoti he gallassaa qanggona .
he qammaayyo bakkaaliyaa xoolinttee poo7oppo; poo7uwaa naagidikka demmoppo; maallado xalqqeekka ayyo xalqqoppo .
he qammay taani ta aayee uluwan shahaarettennaadaaninne ha metuwaa be7ennaadan teqqibeenna gishshawu , qanggettidaagaa gido .
&quot; taani ta aayee uluwan haatta kiyarkkinaashsha ! ta aayee uluwaappe yeletta wodhdhaanne hayqqarkkinaashsha !
ta aayyiyaa tana ayssi ba kiyuwan zaaradeeshsha ? ba xanttaakka tana ayssi xanttadeeshsha ?
he wode taani hayqqidabaa gidiyaakko , ha77i shemppada xiskkaas shin !
qolettida sohota banttawu zaaretti keexxida sa7aa kawotuuranne eta zoriyaageetuura ,
worqqay de7iyoonne bantta keettan biraa kunttida halaqatuura issippe duufuwan zin77aas shin !
woykko aayee uluwaappe boshettidi yelettida na7adan , woykko gallassa poo7uwaa aynne be7ibeenna yiiraadan , taani biitta giddon qosettaychcharkkinaashsha !
duufuwan iitati bantta iita oosuwaa aggoosona; yan daafuranchchatikka shemppoosona .
he sohuwan qashuwaasatikka shemppidi ufayttoosona; oosuwaa ootissiyaageetu waasuwaa eti hegan siyokkona .
guuttay gitaykka yan de7ees; aylleekka ba godaassi aylletiyoosaappe kiyees .
&quot; metuwan de7iyaageetuyyo poo7oy ayssi imettidee ? de7oy cammiyoogeetussi ,
hayqoy yanddeeshsha giidi amottin , yeennan ixxiyoogeetussi , qotti wottido buquraa koyiyoogaappe aattidi , hayquwaa koyiyaageetussi ,
duufuwaa biidi gakkiyo wode , ufayssaaninne ililssan poocammiyaageetussi de7oy ayssi imettidee ?
ogee bayiichchido uraassi , xoossay a yuushuwaa dirirggido uraassi poo7oy ayssi imettidee ?
qumaa miyoogaa gishshaa oolays; ta oolee aggennan goggiya haattaa mala .
taani yayyidobay ta bolli gakkiis; taani dagammidobaykka tanan haniis .
taayyo metoppe attin , saroy , woppinne shemppoy baawa &quot; yaagiis .
hegaappe guyyiyan , temaana biittaappe yiida elifaazi zaaridi , hagaadan yaagiis;
&quot; issi uri nenaara xalidi haasayikko , neeni lanccuutee ? shin haasayennaaninne agganay oonee ?
be7a , neeni darota tamaarissadasa; arggaacida kushetakka minttettadasa .
ne qaalay xubettidaageeta kaafidi essiis; daafurida gulbbatatakka minttiis .
shin ha77i metoy neekko yiis; yin neeni genccabaakka . metoy nena gakkin , neeni shabbirettadasa .
neeni xoossaassi yayyiyoogee nena ammanttidi wottennee ? ne hemettiyo suure hemetay neeyyo hidoota gidennee ?
&quot; ane neeni ha77i qoppa: geeshsha gidida asan xayiday oonee ? woykko suure asi awan xoqollettidi xayi erii ?
taani be7idoogaadan , iitatettaa goyidi , metuwaa zeriyaageeti iitatettaanne metuwaa cakkana .
eti xoossaappe kiyiya shemppuwan punettidi bayana; a hanqquwaa peenuqettankka eti meetetti xayana .
iitati gudiyaanne daariya gaammotu mala; shin xoossay eta co77u ootteesinne eta achchaa menttees .
shankkatidi miyoobaa demmibeenna gaammotudan , iitati namisan hayqqoosona; eta naatikka laalettoosona .
&quot; issi gallassi issi xuuri taakko yiis; he xuuray saasukettidi , ta hayttan wodhdhiis .
taani qammi xiskkuwaa kayridaashin , tana iita aymoy un77ettiis .
tana yashshaynne kokkorssay oyqqiis; oyqqidi ta meqetta ubbaa gajigajissiis .
issibay ta som77uwaa pittiiddi , ta sinttaara kanttiis; kanttin dagamaappe denddidaagan ta bollan de7iya beelaalay eqqiis .
i ta sinttan eqqiis; shin i aybakko taani shaakkada eranawu danddayabeykke . hegaappe guyyiyan , co77u giidasaappe hagaadan yaagiya cenggurssaa siyaas;
hayqqiya asi xoossaa sinttan xillo gididi beettanawu danddayii ? woykko asi bana medhdhidaagaa sinttan geeshsha gididi beettanawu danddayii ?
xoossay ba ashkkaratun ammanettenna; ba kiitanchchatunkka mooruwaa demmees .
yaatin , urqqaappe merettidaageetun , eta de7uwaa baasoy baanaa gididoogeetun , bil77aappekka eesuwan hayqqiyaageetun ay keena daro mooroy beettanddeeshsha !
maallado paxa de7iya asi omarssi gakkanaashin , ooninne hassayennan de7ishin hayqqees .
eta de7uwaa xishee shodetti wodhdhiyo wode , eti aadhdhida eratettaa demmennan hayqqi bayoosona yaagiyaagaa siyaas .
&quot; iyyoobaa , ane xeesa ! shin oonee neeyyo koyanay ? kiitanchchatuppe ookko simmuutee ?
eeyya uraa lanccee worees; akeekay paccido uraakka qanaatee xayssees .
eeyya uray minnidi de7iyaagaa taani ta huuphen be7aas; shin sohuwaarakka taani a keettaa qanggaas .
a naati saroy baynnasan de7oosona; eti shilootan , maaddidi haasayiyaabi baynnasan kinchchettidosona .
i shiishshido kattaa namisettidaageeti maana; agunttaa giddon mokkidaagaakka eti ayyo aggokkona . saamettidaageeti a aquwaa ekkanawu hel77oosona .
tuggay baanaappe kiyenna; metoykka biittaappe mokkenna .
tamay piri wodhdhiyoogaadan , asi metuwawu yelettiis .
&quot; tana gidiyaakko , taani xoossaakko shiiqana; ta mootuwaakka a sinttan wottana .
gidduwaa pilggidi eranawu danddayettenna gitabatanne qoodi baynna oorattabata xoossay oottees .
iraa biittan bukissees; gadiyawukka haattaa yeddees .
ziqqi giidaageeta xoqqu xoqqu oottees; kayyottiyaageetakka minttettidi ufayssees .
genanchchatu halchchuwaakka halissees; hegaa gishshawu , eta kushiyaa oosoy polettenna .
aadhdhida eranchchata i eta geniyan oyqqees; geellatu maqquwaakka aatti yeggees .
etawu gallassay xumana; gallassa seetankka eti henqqeleela bilahiyaadan tattaafana .
hiyyeesata i eta morkketu bisuwaappe ashshees; i eta wolqqaamatu kushiyaappekka wotti ekkees .
hegaa gishshawu , hiyyeesatuyyo hidootay de7ees; iita asata i co77u oottees .
&quot; xoossay seeriyo uri anjjettidaagaa; hegaa gishshawu , ubbaa danddayiya xoossaa seeraa karoppa .
i masunxxissees , shin masunttaa qachchees . i dechchees , shin a kushee xallees .
usuppun qommo metobaappe i nena ashshana; laappunttikka nena bochchenna .
koshaa wode hayquwaappe , olaa wodekka bisuwaa qaraappe i nena ashshana .
i nena inxxarssaa lissuwaappe genttana; bashshay gakkiyo wodekka yayyakka .
bashshaa bollinne koshaa bolli neeni miiccana; bazzo do7atuyyookka yayyakka .
ne goyiyo goshshan shuchchi de7enna; bazzo do7atikka nenaara saro gidana .
ne dunkkaanee saro gidiyoogaa neeni geeshshada erana; ne dorssatu birddiyaakka neeni xomoosiyo wode , etappe issoynne paccenna .
ne yeletay corattanaagaanne ne zerettatikka dembbaa maataa keena gidanaagaa neeni erana .
gisttiyaa mirqqee ba wodiyan awudiyaa yiyoogaadan , neeni adda cimada , duufuwaa baana .
iyyoobaa , nuuni hagaa ubbaa pilggi xeellida . hegee tuma gidiyo gishshawu , hegaa siyada , neeyyo ekka &quot; yaagiis .
yaagin iyyoobi zaaridi ,
&quot; ta waayeenne ta azzanoy ubbay meezaanan likketteerenneeshsha !
yaatiyaakko abbaa doona shafiyaappekka aadhdhi deexxana . hegaa gishshawu , ta qaalay xala gidiis .
ubbaa danddayiya xoossaa wonddafiyaa zubbeti tana caddidosona; ta bollaykka eta yiishshaa uyees . xoossaa dagamay ta bolli salppiis .
haree maatay a sinttan de7ishin caaggiiyye ? woykko booray phachchaa demmidi xaaggiiyye ?
mal77ennabi maxinee gelennan meetettiiyye ? woykko phuuphulle giddo haattay laqilaqiiyye ?
hegaa mala qumaa taani shenetays; hegaa mala qumaa miikko , tana sakkees .
&quot; taani woossido woosay gakkeerenneeshsha ! xoossaykka ta wozanaa amuwaa immeerenneeshsha !
xoossay tana woreerenneeshsha ! i ba kushiyaa yeddidi , ta de7uwaa turaa duutteerenneeshsha !
taani geeshsha xoossaa qaalaa kaddabeenna gishshawu , taayyo seelay darikkonne , ta hayqoy tana minttettees .
taani paxa de7anawu taayyo ayba wolqqi de7ii ? taani danddayanawu , ta wurssettay aybee ?
ta wolqqay shuchchaa wolqqaa malee ? woykko ta ashoy nahaase birataa malee ?
taani tana maaddanawu ayba wolqqinne taayyo baawa; maado demmanawu taani biyoosikka de7enna .
&quot; metuwan de7iya uri ubbaa danddayiya xoossaassi yayyiyoogaa aggiyaakkokka , a laggeti ayyo kehatettaa bessanawu koshshees .
ta ishatoo , intte iray bukkenna wode meliya shaafaa mala , tana cimmeeta .
balggo aginatun he shaafay ordde shachchaaninne suuppa shachchan kumees .
shin bonee gakkiyo wode , he shachchay seeridi , haatta kiyees; haattaykka he sohuwaappe xayees .
caana mehiyaa laaggidi biya zal77anchchati haatta koyanawu bantta ogiyaappe gaxi kiyidi , bazzuwan toylattiiddi , hayqqi xayoosona .
teema biittaa zal77anchchatinne saaba biittaa manddarati haattaa demmana giidi , koshshaa buusidosona .
shin eti ammanettidi koyin xayido gishshawu , yeellatidosonanne hidootaa qanxxidosona .
inttekka taayyo he shaafatu mala gidideta; tana gakkida metuwaa be7idi yayyideta .
taani inttena , taayyo issibaa immite woykko , intte aquwaappe ta gishshaa asassi mattaayiyaa immite giidanaa ?
woykko , tana ta morkkiyaa kushiyaappe ashshite woykko , huqqunniyaageetu kushiyaappe tana wozite giidanaa ?
&quot; intte tana tamaarissite; taani co77u gaana . taani ay mooridaakko , ane tana bessite .
tuma gidida qaali caddees ! shin intte taayyo odiyo seeray ubbay tana aynne maaddenna .
intte taani haasayiyo haasayaa carkko mala giidi qoppeeta . yaatin , taani hidoota qanxxada haasayiyo haasayaa ayssi qoreetii ?
aaway baynnaageeta shaakki ekkanawu intte saamaa yeggeeta; intte laggiyaakka bayzzanawu washisseeta .
ane tishshi oottidi , tana xeellite . taani intte sinttan wordduwaa haasayikke .
hayyanintta , ane zaarettidi qoppite; taani xillo gidiyo gishshawu , ta bolli coo pirddoppite .
taani ta inxxarssan worddotidobaa milatii ? ta doonay wordduwaanne tumaa shaakkidi haasayanawu danddayennee ?
&quot; asa de7oy sa7aa bollan wolqqaama baaxe gidenneeyye ? a de7o layttay keraa oottiya asa de7o layttaa mala gidenneeyye ?
kuwaa amottiya ashkkaraadan , woykko ba damoozaa ekkanawu naagiya oosanchchaadan ,
hegaadan taayyo mela aginatinne tugga qammati imettidosona .
taani zin77iyo wode , awude beegottanddinaashsha ? yaagays . shin qammay taayyo aduqqees; sa7ay wonttana gakkanaassi hiixan aadhdha aadhdha wodhdhays .
ta bollay guxuniyaanne googuwaa maayiis; ta masunttaappe giishshay goggees .
ta layttay shimaynniyaa muhuuhaappekka aadhdhi eesotees; ayba hidootinne baynnan ta layttay wurees .
&quot; abeet xoossawu , ta layttay siiriyaara shemppiyo issi shemppo mala gidiyoogaa hassaya ! ta ayfee naa77antto kehabaa be7ennan attiis .
neeni tana ha77i be7aasa; shin naa77antto be7akka; neeni tana koyikko , taani xayaychchana .
&quot; shaaray piskki giidi xayiyoogaadan , duufuwaa wodhdhida uri simmidi kiyenna .
ba sookka naa77antto simmidi yeenna; a eriya asaykka a dogees .
&quot; hegaa gishshawu , taani co77u giikke; taani ta tuggaa gishshawu haasayana; ta de7oy cammido gishshawu zuuzummana .
hagaa keenaa neeni tana ayssi naagay ? taani neeyyo abba woykko abba giddo miimmintte gaadiiyye ?
taani , ta hiixay tana minttettanddeeshsha; ta alggaykka tana zuuzunttaappe shemppissanddeeshsha ! yaagiyo wode ,
neeni tana aymuwan yashissaasa; ajjuutankka tana daganttaasa .
taani ha sakkiya bollaara de7anaagaappe sulettiyoogaanne hayqqiyoogaa doorays .
taani ta de7uwaa karaas; taani merinawu de7anawu koyikke . ta layttay siiriyaara shemppiyo issi shemppo mala gidiyo gishshawu , neeni tana agga baya .
&quot; neeni a gitabaadan xeellanawu asi aybee ? neeni abaa ayssi ezggay ?
maallado maallado neeni a xomoosaasa; qassi daqiiqan daqiiqan a paaccaasa .
neeni taakko xeelliyoogaa mulekka aggikkii ? woykko taani ta cuchchaa mittiyo wodiyaakka taayyo immikkii ?
abeet asa wochchiyaagoo , taani nagaraa oottidaba gidikko , nena aybi qohidee ? neeni ayssi tana caddi kaa7iyoobaa oottadii ? neeyyo taani deexo tooho gididanaayye ?
ta balaappe ayssi tana maarennan ixxay ? ta nagaraakka ayssi atto geennan aggay ? simmi taani duufuwaa wodhdhiyo wodee gakkiis; neeni tana koyiyo wodekka , taani beettikke &quot; yaagiis .
hegaappe guyyiyan , shuuha biittaappe yiida bilddaadi zaaridi , hagaadan yaagiis;
&quot; neeni hagaa malabaa awude gakkanaassi haasayuutee ? ne doonaappe kiyiya qaalay wolqqaama gote mala .
ubbaa danddayiya xoossay pirddaanne xillobaa geellayii ?
ne naati xoossaa bolli nagaraa oottido gishshawu , i eta etawu bessiyaagaadan qaxxayiis .
shin neeni xoossaakko simmikko , ubbaa danddayiya xoossaa woossikko ,
neeni geeshshanne suure gidikko , i ne gishshawu denddidi , nena maaddana; i kase ne de7uwawu zaaridi woytana .
ne doomettay guutta milatikkonne , ne wurssettay keehippe darana .
&quot; kase yeletaa ane oychcha; oychchada nu mayzza aawati ay ay tamaaridaakko , qorada demma .
ayssi giikko , nuuni zino yelettidaageeta; nuuni aybanne erokko . nuuni ha sa7an de7iyo layttay kuwaa mala .
eti nena tamaarissona , neeyyo yootonanne bantta akeekidobaappe haasayona .
&quot; ceeccay caree baynnasan diccanawu danddayenna; maqaykka haatti baynnasan mokkanawu danddayenna .
biron dicciiddi , qanxxettennan de7iiddi , maataappekka eesuwan shullana .
xoossaa dogiya asaa ubbaa wurssettay hegaa mala; xoossay baynna uraa hidootaykka xayana .
i ammanettiyoobay meqqiichchiyaabaa; i ceeqettiyoobaykka shararootiyaa keettaa mala .
i ba shararoote keettan zemppees , shin eqqenna; i a oyqqana , shin a danddayenna .
i awan haattaa ushshido ataakilttiyaa mala; ataakilttiyaa sohuwaa pinni kiyana gakkanawu daayees .
keela shuchchaa yuushuwan ba xaphuwaa yeddees; shuchchatu giddonkka baayyo sohuwaa koyees .
shin i ba sohuwaappe shodetti xayiyaakko , he sohoy a , taani nena be7abeykke yaagana .
be7a , iita asatu ufayssay hagaa mala . ayssi giikko , hara asati yiidi , eta sohuwaa oyqqoosona .
&quot; xoossay tumaappe boree baynna asa oli aggenna; iitaa oottiyaageeta qassi maaddenna .
i zaaridi , nena miicissananne ililissana .
nena ixxiyaageeti yeellaa maayana; iitatu keettay xayana &quot; yaagiis .
hegaappe guyyiyan , iyyoobi zaaridi , hagaadan yaagiis;
&quot; ee , hagee intte giyoogee tuma gidiyoogaa taani erays . shin asi xoossaa sinttan xillo gidanawu waani danddayii ?
aara issi uri palamettanawu koyikko , he uray i oychchiyo sha7u oyshaappe issuwaanne zaaranawu danddayenna .
xoossay ba wozanan aadhdhida eranchcha; ba abbiyankka daro wolqqaama . aara eqettanawu danddayiya ooninne baawa .
erennan de7ishin , xoqqa dereta i eta sohuwaappe diggees; ba hanqquwankka aatti yeggees .
i biittaa a sohuwan qaattees; biittaa tuuqetakka yaaqiyaaqissees .
away awaxxennaadaaninne xoolintteti poo7ennaadan azazanawu danddayees .
i barkka salota micciis; abbaa beetaa bollikka hemettees .
xoossay wogga beeriyaa giyo xoolinttetu citaa , ooriyoona giyo xoolinttetu citaa , piliyaadisa giyo xoolinttetu citaanne tohossa baggaara de7iya xoolinttetu citata medhdhidaagaa .
gidduwaa pilggidi eranawu danddayettenna gitabata , qoodi baynna oorattabata i oottees .
&quot; xoossay taakko shiiqiyaakkokka , taani a be7anawu danddayikke; i ta lanqqeera kanttiyaakkokka , taani i hegan de7iyoogaa eranawu danddayikke .
i ba koyidobaa ekkin , a ooninne digganawu danddayenna . waatay ? yaagidi a oychchana asi baawa .
xoossay ba hanqquwaa teqqenna; ra7aaba giyo miimminttiyaa maaddiya ba morkketa ba tohuwaappe garssawu aattidi yedhdhees .
&quot; yaatin , taani a oyshaa zaaranawu lo77o qaalaa awuppe demmanawu danddayiyaanaa ?
taani xillo gidiyaakkokka , pirddiya xoossay tana maaranaadan woossanaappe attin , taani a bolli zaarikke .
taani a xeesin , i taayyo koyiyaakkokka , ta cenggurssaa siyiis gaada ammanikke .
i tana gotiyan mentterettees; gaasoy baynnan i ta masunttaa darissees .
tana shemppuwaakka shemppissennan diggees; i ta de7uwaa camettees .
wolqqaabaa haasayikko , i wolqqaama . pirddaabaa haasayikko , a xeesidi , pirdda keetti shiishshana asi baawa .
taani xillo gidiyaakkonne ta doonay tana mooranchcha kessees; taani boree baynna asa gidiyaakkonne , i tana geella kessees .
&quot; taani boree baynna asa . shin ta de7uwaa wudikke; taani ta de7uwaa karays .
dummatetti baawa; hegaa gishshawu , taani , i boree baynnaageetanne iitata naa77aakka issippe xayssees yaagays .
bashshay xillo asata qoppennan woriyo wode , xoossay qilliiccees .
xoossay ha sa7aa iita asatuyyo aattidi immiis; pirddiyaageetu ayfiyaakka gooziis . hagaa ubbaa oottiday a gidanaappe attin , haray oonee ?
&quot; ta de7o layttati wottaa woxxiya uraappekka aadhdhidi eesotoosona; eti lo77obaa be7ennan paallidi xayoosona .
ta de7o layttati maqqaa wolwolotudan eesotoosona; argganttay bawu miyoobaa oyqqanawu saluwaappe duge paalliyoogaadan paalloosona .
taani , ta zuuzunttaa dogana; ta som77uwaakka xumissiyoogaa aggada pashkkana yaagikko ,
tana gakkana waaye ubbaassi taani yayyays; ayssi giikko , neeni tana geeshsha geennaagaa taani erays .
yaatin , taani mooranchcha gidaychchaappe attin , coo mela ayssi daafuriyaanaa ?
&quot; taani ta bollaa haray atto saamunan meecettiyaakkokka ,
neeni tana urqqa ollan olana; olin ta maayoykka tana shenetana .
taani ayyo zaaruwaa immana gaanawu , xoossay ta mala asa gidenna . gididaakko nuuni naa77ay daanna sintti aadhdhana;
shin ba kushiyaa nu naa77aa bolli wottidi , nuna sigettiya asi nu giddon de7eerenneeshsha !
abeet xoossawu , tana qaxxayiyoogaa agga; tana daganttiyoogaanne yashissiyoogaa agga .
yaatikko , taani neeyyo yayyennan haasayana; shin ha77i danddayikke .
&quot; taani ta de7uwaa karays ! hegaa gishshawu , taani mootettanaappe attin , co77u giikke; taani mishettada haasayays .
taani xoossaa hagaadan yaagays: hay ta bolli pirddoppa; neeni tana mootiyo mootoy aybakkonne taayyo yoota .
neeni tana huqqunnanawu bessii ? neeni ne kushiyan medhdhido uraa kariyoogee , qassi iitatu halchchuwaa polissiyoogee lo77oo ?
ne ayfee asa ayfe malee ? asi xeelliyoogaadan neeni xeellay ?
ne de7o layttaykka asa de7o layttaa keenee ?
yaatin , ta mooruwaa ayssi koyay ? ta nagaraakka ayssi qoray ?
taani mooranchcha gidennaagaanne ne kushiyaappe tana ooninne ashshanawu danddayennaagaa neeni eraasa .
&quot; tana ne kushee giigissidi medhdhiis; shin ha77i he kushee simmidi , tana xayssees .
neeni tana urqqaappe medhdhidoogaa hassaya . yaatin , ha77i tana baanaadan liiqissanawu hanay ?
tana maattadan ta aayee uluwan tigidaageenne dichchidaagee nena .
tana neeni ashuwaanne gogaa mayzzadasa; ta meqettaa xaphuwaara gattada waaxadasa .
neeni taayyo de7uwaanne aggenna ne siiquwaa immadasa; ne naaguwan neeni tana paxa wottadasa .
&quot; shin neeni he wodeppe doommada , ne wozanaa giddon tana qohanawu qoppiyoogaa taani erays .
taani nagaraa oottikko be7anawu , neeni tana wochchaasa; ta mooruwaakka atto gaakka .
taani mooranchcha gidikko , taayyo aayye7ana ! qassi taani xillo gidiyaakkokka , ta huuphiyaa pude xoqqu oottanawu danddayikke . ayssi giikko , neeni tana yeellan kuntta wottadasanne tuggan mattoya wottadasa .
taani otorettikko , neeni tana gaammodan yedettada oyqqana; oyqqada qassikka tana qohanawu , ne maalaalissiya oosuwaa neeni oottana .
neeni ta bolli ooratta markkata ehaasa; ne hanqquwaakka ta bolli darissaasa; tana olanawu ooratta halchchota giigissaasa .
&quot; yaatin , tana ta aayee uluwaappe ayssi kessadii ? ooninne tana be7ennan hayqqarkkinaashsha !
taani de7ennan aggarkkinaashsha ! woykko ta aayee uluwaappe kiyosaara duufuwan wodhdharkkinaashsha !
ta de7anawu attida layttati guutta gidokkonaa ? taani qiibaa ufaytta ekkana mala , hay tana aggarkkii !
leelida xuma sohuwaa taani biyo wodee matiis; taani hegaappe simmada haa yiikke .
taani biyo sohoy sakkana xumaynne cabboy de7iyo biitta; hegan de7iya poo7oykka xumaa mala &quot; yaagiis .
yaagin naa7ima biittaappe yiida xoofaari zaaridi , hagaadan yaagiis;
&quot; ha haasayettida qaalawu ubbawu zaaro immiya asi baawee ? woykko hagaa haasayida bitanee tumanchcha gidanawu danddayii ?
ne mela haasayay asaa co77u oottii ? neeni qilliicciyo wode , nena seeriyaabi baawa gaadiiyye ?
neeni odaydda , ta timirttee tuma; taani xoossaa sinttan geeshsha yaagaasa .
way ana , xoossay ne bolli ba doonaa dooyidi haasayeerenneeshsha !
i neeyyo aadhdhida eratettaa xuuraa qonccisseerenneeshsha ! ayssi giikko , tumu aadhdhida eratettaassi daro kifileti de7oosona . xoossay nena ne oottido nagaraa keenaa qaxxayibeennaagaa era .
&quot; neeni xoossaa ciimma xuuraa qorada eranawu danddayay ? woykko ubbaa danddayiya xoossaa zawata koyada demmanawu danddayay ?
eti salotuppekka xoqqa; neeni aynne oottanawu danddayakka . eti si7ooliyaappekka aadhdhida ciimma; neeni eranawu danddayakka .
xoossaa aadhdhida eratettay biittaa zananaappe aduqqees; abbaa gomppaappekka aakkees .
i yiidi , nena qasho keettan yeggiyaakkonne pirdda keetti shiishshiyaakko , a digganawu danddayiyay oonee ?
xoossay pattenna asata erees; iitabaa be7iyo wode , i coo aggenna .
eeyya asay aadhdhida eranchcha gidiyoogaappe harddiidiyaa asa yeliyoogee matees .
&quot; iyyoobaa , neeni ne wozanaa suure oottikko , ne kushiyaakka akko miccada woossikko ,
nagaraa ne kushiyaappe haassikko , ne keettankka iitabay de7ennaadan oottikko ,
yaatikko , neeni xoqqu gaada yeellay baynnan ubbabaa xeellana; yashshiyaabi baynnankka minnada eqqana .
ne metuwaa ubbaakka neeni dogana; gukkida haattaadan , neeni a naa77antto hassayakka .
ne de7oy seetaa awaappekka aadhdhidi poo7ana; ne de7uwaa xumaykka maallado poo7uwaa mala gidana .
neeyyo hidootay de7iyo gishshawu , neeni hirggennan de7ana . xoossay nena naagiyo gishshawu , neeni woppu gaananne shemppana .
neeni xiskkiyo wode , nena yashissana uri baawa; daroti nena awuddashana .
shin iitati metuwaa be7idikka akeekokkona; appe baqati attanawukka danddayokkona . etawu hayqoppe attin , hara hidooti de7enna &quot; yaagiis .
yaagin iyyoobi zaaridi , hagaadan yaagiis;
&quot; hayyanintta , intte tumukka asa; aadhdhida eratetta ubbaykka inttenaara hayqqana !
shin tawukka intteegaadan akeekay de7ees; taani intteppe laafikke ! ha intte haasayidobaa ubbaa ooninne erees .
taani xoossaa woossin , i siyido asa gidikkonne , ta laggetuyyo miicciyoobaa kiyaas; taani xillonne boree baynna asa gidikkokka , qilliicciyoobaa kiyaas .
inttena ayba metoynne gakkibeenna gishshawu , ta metuwaa kareeta; kunddanawu ganddigaariya bitaniyaakka sugeeta .
bonqqiyaageetu keettati saro de7oosona; xoossaa yiilloyiyaageetikka hirggi baynnan de7oosona . eta kushiyaa wolqqay eti goynniyo xoossa .
&quot; shin neeni ane meheta oychcha; eti nena tamaarissana . woykko saluwaa kafota oychcha; eti neeyyo yootana .
woykko sa7aara gooshettiya meretati nena tamaarissana; abbaa moletikka neeyyo odana .
godaa kushee hagaa oottidoogaa hageetu ubbaa giddon erennay oonee ?
paxa de7iya meretatu ubbaa de7oynne asa ubbaa shemppoy a kushiyaana .
inxxarssay qumaa shaakki eriyoogaadan , hayttay haasayaa shaakkidi erenneeyye ?
&quot; aadhdhida eratettay cimida asatu matan de7ees; daro wodiyaa de7iyoogee akeekaa immees .
xoossaassi aadhdhida eratettaynne wolqqay de7ees; zoreenne akeekay an beettees .
xoossay qolidobaa zaaretti keexxanay oonee ? i qachchido uraakka birshshi yeddanay oonee ?
xoossay iraa teqqikko , biittay melees; i iraa bukissikko , di7oy biittaa bashshees .
&quot; minotettaynne xoonoy xoossaagaa; cimettiyaageenne cimmiyaageenne naa77aykka appe garssaara de7oosona .
zoriyaageetuppe i aadhdhida eraa qaari ekkees; halaqatakka i gooshshees .
i kawota kawotaa araataappe wottees; wottidi aylleta kessees .
qeesetuppekka bonchchuwaa qaari ekkees; wolqqaamatakka aatti yeggees .
ammanettida asatakka co77u oottees; cimatuppekka akeekaa wotti ekkees .
halaqata kawushshees; deriyaa kaalettiyaageetu wolqqaakka wurssees .
&quot; xuman de7iya xuura yohota qonccissees; sakkana xuma sohuwaakka poo7o kessees .
xoossay kawotettata gitayees; gitayidi qassi xoonees . kawotettaakka aassees; aassidi qassi xayssees .
sa7aa asaa halaqata akeekaa diggidi , ogee baynna bazzuwan toylattanaadan oottees .
poo7oy baynna xuman eti tattaafoosona; mattottida asatudan eti ganddigaaroosona .
&quot; hagaa ubbaa ta ayfee be7iis; ta hayttaykka siyidi akeekiis .
intte eriyoogaa taanikka erays; taani intteppe laafikke .
shin taani ubbaa danddayiya xoossaassi haasayanawu koyays; inttenaara gidenna . taani ta mootuwaa aara mootettanawu amottays .
intte erenna asa gidiyoogee erettennaadan , wordduwan kammeeta; intte ubbaykka pattenna aakimeta .
intte ubbay co77u giidaa giderkketiishsha ! yaatiyaakko , inttena asay aadhdhida eranchcha gaana shin !
&quot; ha77i ta mootuwaa siyite; ta doonaappe kiyiya palamaa ezggite .
intte xoossaa doona gididi , wordduwaa haasayeetiiyye ? a gishshaa eqqidi , cimobaa haasayeetiiyye ?
intte a maaddiyoobi de7ii ? woykko ayyo xabaqa gididi mootetteetii ?
i inttena pilggi xeelliyaakko , intteppe lo77obaa demmanee ? intte asaa cimmiyoogaadan , a cimmanawu danddayuuteetiiyye ?
intte geeman asaa som77uwaa xeellidi maaddikko , xoossay tumu inttena seerana .
a bonchchoy inttena daganttennee ? a anggay inttena yashshennee ?
intte odiyo leemisoti bidintta mala pattennaageeta; intte shiishshiyo palamay urqqaappe merettida gonddalliyaa mala .
&quot; ane co77u giite ! taani haasayana; hagaappe guyyiyan , ba hanaa hano .
taani tana gakkiyaabaa , hayquwaa gidiyaakkokka , ekkanawu giiga uttaas .
be7ite , xoossay tana woriyaabaa gidikkonne , taani a danddayan naagana . gidikkonne , taani ta mootuwaa a sintti shiishshana .
nagaranchcha asi a sintti shiiqanawu danddayenna; hagee taani shiiqanawu xaliyoogee , ooni erii , ta atettaassi gaaso gidanawu danddayees .
ta haasayaa akeekidi siyite; taani odiyoogee intte hayttan gelo .
be7ite , taani ta mootuwaa giigissaas; shatimmanaagaakka erays .
&quot; abeet xoossawu , neeni tana mootanawu yay ? neeni tana mooranchcha kessikko , taani co77u gaada hayqqana .
shin neeni taayyo ha naa77ubata ootta; oottikko taani neeppe geemmikke .
tana qaxxayiyoogaa agga; tana daganttoppa .
hegaappe guyyiyan , tana xeesa; xeesin taani koyana . woykko taani haasayin , taayyo zaarada haasaya .
bawu , taani moorido mooroynne nagaray aappunee ? ta balaanne ta nagaraa ane tana bessa .
&quot; neeni aybissi ne som77uwaa taappe genttay ? qassi tana aybissi ne morkkedan qooday ?
tana , carkkoy efiyo boncco malaa , yashissuutee ? woykko melida suulla malaa yedettuutee ?
neeni ta bolli xaafido mootoy camo; haray attin , taani yelagatettan de7aydda oottido mooruwaanne ashshabaakka .
neeni ta tohuwaa toho biratan qachchadasa; ta tanggiyo tanggo ubbaa wochchaasa; ta tohuwaa kottiyaa pilgga xeellaasa .
taani musidabaadaaninne bil77ay miido afaladan musays .
&quot; maccaasappe yelettida asa baree qantta; hegaa keesaykka metuwan kumi uttiis .
i ciishshaadan ciyyidi , sohuwaarakka qoqqofetti aggees; qassi gam77ennan kuwaadan eesuwan aadhdhiichchees .
yaatin neeni , xoossay , hegaa mala asakka xeelluutee ? qassi a pirddanawu ne sintti shiishshuutee ?
tunabaappe geeshshabaa kessanawu danddayiyay oonee ? ooninne baawa .
asi de7ana layttati zawati uttidosona; i de7ana aginaakka neeni qooda wottadasa; neeni wottido zawaappe aadhdhiyaabi baawa .
hegaa gishshawu , keraa oottiya asi ba oosuwaa polidi shemppiyoogaadan , asi ba daafura layttaa polidi shemppanaadan , a aggaaga .
&quot; mittaassikka hidootay de7ees; mittay qanxxikko aacees; aacaykka hegaadan haniiddi , de7i bayees .
he mittaa xaphoy biitta garssan ceeggikkokka , a durumaykka biittan musikkokka ,
haattaa peenuwaa demmidi aacees; puutiyaadan ooratta licuwaa kessees .
&quot; shin asi hayqqin , a wolqqay wurees; a shemppoy kiyaappe hini baggan , i awan de7ii ?
abbaappe haattay meliyoogaadan , qassi shaafaa haattaykka to77iyoogaadan ,
hegaadan asaykka hayqqees; he sohuwaappe denddenna . saloti aadhdhana gakkanaashinkka asi beegottenna; ba xiskkuwaappekka denddenna .
&quot; abeet xoossawu , neeni tana duufo giddon genttada , ne hanqqoy aadhdhana gakkanaashin qottidabaa gidarkkiishsha ! neeni taayyo keeruwaa immada , he gallassi tana hassayidabaa gidarkkiishsha !
issi asi hayqqikko , simmidi paxanee ? ta laamee yaana gakkanaashin , ha tugga wodiyaa ubbaa danddayan naagana .
neeni medhdhido tanakka be7anawu neeni laamotiyo wode , neeni tana xeesana; xeesin taani neeyyo koyana .
hegaappe guyyiyan , neeni tumuppe ta tangguwaa wochchana; shin ta nagaraa ta bolli qoodakka .
ta mooroy qarcciitaa giddon yiicetti uttiis; ta nagaraakka neeni kammadasa .
&quot; deree kunddiyoonne meqerettiyoogaadan , zaallaykka xoqolettiyoogaadan ,
haattaykka shuchchaa bookkiyoogaadaaninne di7oykka biittaa meeccidi efiyoogaadan , hegaadan neenikka asaa hidootaa xayssaasa .
neeni a merinawu xoonaasa; yaatobare i bi aggees . a meraanne laammada , ne sinttappe yeddaasa .
a naati bonchchettikko , hegaa i erenna; eti tooshettikkokka be7enna .
shin a bollaa seelay a xalaalawu siyettees; i ba xalaalawu yeekkees &quot; yaagiis .
yaagin temaana biittaappe yiida elifaazi hagaadan yaagidi zaariis;
&quot; aadhdhida eranchcha asi carkkodan ohettennabaa haasayii ? woykko arshsho bagga carkkuwaa ba uluwaa coo kunttii ?
pattenna woykko maaddenna mootuwaa mootettii ?
hegaa gidikko , neeni xoossaassi yayyiyoogaa guuttadasa; haratikka xoossaassi goynnennaadan diggaasa .
ne iitatettay ne haasayan erettees; ne cincca haasayay nena genttees .
ne bolli pirddiyay ne doonaappe attin , tana gidikke; ne inxxarssay ne bolli markkattees .
&quot; koyro yelettida asi nenee ? woykko neeni dereti merettanaappe kase yelettadii ?
neeni xoossaa xuura yaa7aa tumu siyadii ? woykko aadhdhida eratettaa ne xalaalay eriyaabaa neeyyo milatii ?
nuuni erennabaa neeni eriyoobi aybee ? nuuyyo gelennan aggidi , neeyyo gelidabay aybee ?
ne aawaappe bayratiya asati , cimidi puulummida asati nu giddon de7oosona .
&quot; xoossay neeyyo immido minttettoynne nuuni neeyyo ashkketettan haasayido qaalay guutteeyye ?
ne wozanay nena ayssi wora efii ? ne ayfeekka ayssi xeelaa dereqqii ?
yaatada neeni xoossaa bolli hanqqettadasa; hegaa mala qaalaakka ne doonaappe kessadasa .
asi xoossaa sinttan geeshsha gidanawu danddayii ? woykko maccaasappe yelettida asi xillo gidanawu danddayii ?
be7a , xoossay ba kiitanchchatunkka ammanettenna; haray atto salotikka a sinttan geeshsha gidokkona .
shin ha sheneyiyaanne tunida asi , nagaraakka haattaadan ganiya asi ubba iitaa darennee !
&quot; iyyoobaa , ane siya ! taani neeyyo yootana; taani be7idobaa ubbaa neeyyo odana .
aadhdhida eranchcha asati bantta mayzza aawatuppe demmido eratettaa genttennan tana tamaarissidosona .
ha biittay eta xalaalaassi imettiis; hara biittaa asaa timirttee eta giddon walahettibeenna .
&quot; asa huqqunnidi de7iya iita asi , ba de7o laytta ubban tuggi appe shaahettenna .
ubbaton daganttiya cenggurssay a hayttan siyettees; i saro de7ays giishin , panggati a bolli yaana .
xumaappe kessi ekkanaagaa i ammanenna; i bisuwawu qaadettiis .
a ahay ankkuwawu quma gidana; baayyo xuma gallassay matattidoogaa i erees .
metoynne tuggay olawu kiyida kawuwaadan a daganttana .
ayssi giikko , i ba kushiyaa xoossaa bolli denttiis; ubbaa danddayiya xoossaa bollikka xaliis .
burzzuzzay burzzuzzay kiyi uttido ordde gonddalliyaa oyqqidi , xoossaa bolli makkaliis .
&quot; a som77oy modhdhido gishshawu , a xeessaykka boborccido gishshawu ,
i laattidi de7iyo katamatikka olan laalettido gishshawunne i de7iyo keettatikka ooninne de7enna ona gidido gishshawu ,
i ba duretettan daro gam77enna; a aqoykka aara takkenna .
&quot; xumaappe i kessi ekkenna; a tasheta lacoy melissana; a ciishshaakka carkkoy pitti xayssana .
barkka bana cimmiiddi , hadaban ammanettoppo . ammanettikko , i ekkanabaykka hadabaa .
wodee gakkennan shulliyaanne meli simmidi , naa77antto aacanawu danddayenna mittaa mala i gidana .
teerennan wurccuwaara qoqqofettiya woyniyaa malanne ciishshay qoqqofettiyo wogaraa mala i gidana .
xoossaassi yayyenna asatussi zaree xayana; mattaayiyan keexettida keettaakka tamay maana .
eti metuwaa shahaaridi , iitabaa yeloosona; eta uluwankka cimoy kumi uttiis &quot; yaagiis .
yaagin iyyoobi hagaadan yaagidi zaariis;
&quot; taani hagaa mala haasayaa daruwaa siyaas; intte minttettoos giiddi , tana metiyaageeta .
ha go77i baynna intte haasayaayyo wurssetti baawee ? tanaara inttena hagaa keenaa palamissiya gaasoy aybee ?
intte ta sohuwan de7in , taani intte sohuwan de7idabaa gidiyaakko , taanikka ta huuphiyaa qaattaydda , ha77i intte giyoobaa ubbaa intte bolli loyttada haasayana shin !
hegaadankka , ta zoriyan taani inttena minttana shin ! ta doonaappe kiyiya haasayaykka inttena minttettana shin !
&quot; shin taani haasayiyaakkokka , ta sahoy decenna; taani co77u gaada danddayiyaakkokka , taappe kichchenna .
abeet xoossawu , neeni tana hitti oottadasa; ta keettaa asaa ubbaakka xayssadasa .
neeni ta gogaa melissadasanne gunddissadasa; ta bollaakka gilqqissadasa . hegaa gishshawu , asay tana be7idi , hagee i nagaranchcha gidiyoogawu markka yaagees .
xoossay ba hanqquwan tana duuteretti yeggiis; ba achchaakka ta bolli garcciis; i ta morkkee tana dereqqees .
asati ta yuushuwan shiiqidosona; shiiqidi ta bolli qilliicciiddi , ta qinxxalliyaa baqqidosona .
xoossay nagaraa oottiya asatuyyo tana aattidi immiis; iitatu kushiyankka i tana oliis .
&quot; taani kase woppu gaada de7aas; shin xoossay tana kinchcherettiis; ta mirggaaciyaa oyqqidi , i tana mentterettiis . qassi i tana zambbi kaa7anawu baazzan wottiis;
a wonddafiyaa zubbeti tana yaara haara muddidosona . qareti baynnan i ta kilahuwaa caddidi , ta ciyyiyaa ta tiriyaappe sa7an gussees .
olanawu woxxiya olanchchaadan , i tana zaari zaaridi masunxxissees .
taani kayottada , waaruwaa maayaas; ta wolqqaykka baanan olettiis .
taani yeekkiyo yeehuwaa daruwan ta som77oy puuriis; ta ayfeekka zo77iis .
shin ha ubbankka taani mooridobi baawa; ta woosaykka geeshsha .
&quot; biittawu , biittawu , ta suuttaa kammoppa; taani waassanaagaa diggoppa .
ha77ikka ta markkay saluwaana; taayyo xabaqatiyaagee bolla xoqqaana .
ta laggeti tana karidi xeelloosona; ta ayfee xoossaa sinttan afuttaa tigees .
asaa asaara walassidi sigettiya asi de7iyoogaadan , tana xoossaara sigettiya asi de7idaa gideerenneeshsha !
ayssi giikko , aramida layttati aadhdhidoogaappe guyyiyan , taani simmennasaa baana .
&quot; ta shemppiyaa kiyawusu; ta layttay qaammiis; taayyo duufoy giigi uttiis .
tana qilliicciyaageeti tumuppe ta yuushuwan de7oosona; eti taayyo yiillotiyo yiilluwaa ubbaton taani be7ays .
&quot; abeet xoossawu , neeppe hari tana maaddiyaabi baynna gishshawu , neeni ne huuphiyan taayyo waase gida .
etawu gelennaadan , neeni ta laggetu wozanaa dammettadasa . hegaa gishshawu , neeni etawu xoonuwaa immoppa .
miishshaa demmana giidi , ba laggeta aatti immiya asaa nagaray a naata kaa7ana .
&quot; xoossay tana asa ubbawu qilliicciyoobaa kessiis; asi som77uwan cuchchiyo asa taani gidaas .
taani daro kayyottido gishshawu , ta ayfeekka galjjiis; ta kushetinne ta tohoti laafidi , xinqqo keesa kiyidosona .
keha asati tana be7idi dagammidosona; suuretikka xoossaa kaddiyaageetu bolli yiillotidosona .
gidikkonne , xilloti bantta ogiyaappe yaakka haakka simmokkona; suureti wolqqaa gujji gujji boosona .
shin ha77i ubbaykka ane taakko haa yiite ! yiyaakkokka , taani intte giddon issi aadhdhida eranchcha asakka demmikke .
&quot; ta de7o layttay wuriis; ta halchchido halchchoykka ta wozanaa amoykka coo attiis .
ta laggeti qammaa gallassa goosona; xumi uttidaashin , poo7ana hanees yaagoosona .
taani ufayssan naagiyo ta keettay duufuwaa; ta hiixaakka yan xuman hiixxana .
duufuwaa taani , neeni ta aawaa yaagana; guxuniyaakka , neeni ta aayyiyo woykko ta michchiyo yaagana .
yaatin , ta hidootay awaanee ? ooni a be7idee ?
ta hidootay tanaara duufuwaa banddee ? nuuni naa77ay issippe biittan duge wodhdhaneeshsha ? &quot; yaagiis .
hegaappe guyyiyan , shuuha biittaappe yiida bilddaadi hagaadan yaagidi zaariis;
&quot; iyyoobaa , neeni ha haasayaa awude wurssuutee ? ane akeeka . yaatobare nuuni haasayana .
nuna ayssi miizza kessay ? ayssi nuna damma kessay ?
neeni ne hanqquwan nena qohaasa . ne hanqquwan biittay baysa gidanee ? woykko zaallati bantta sohuwaappe xoqolettanee ?
&quot; nagaranchchatu de7oy xomppee to7iyoogaadan to7anaagee geeshsha; i naa77antto mulekka eexxenna .
i xomppee baynna keetta mala; kase a matan de7iya xomppeekka to7ees .
i tanggiyo tanggoykka qaammees; i haraata zoriyo zoree a onggees .
&quot; a hemetay a efiidi , piriyan gelissees; diizzaa giddon i hemettees .
piree a ginddiyaa oyqqees; oyqqidi a qaatuwaa diggees .
ayyo yurddo wodoroy geeman sa7an hiixetti uttees; i hemettiyo ogiyankka gitee wodhdhi uttees .
&quot; dagamay a dooddees; dagamay a guyyeera ginddiyaa matidi yedettees .
a wolqqay namisan daafuriis; bashshay a lanqqen naagees .
woriya harggee a bollan ubban woraajjees; a kushiyaanne a tohuwaa duushissees .
i hirggi baynnan de7iyo ba keettaappe yedetettees; eti hayquwaa giyo kawuwaakko , a efoosona .
harggiyaa gooddanawu dinniyaa laaloogaappe guyyiyan , ooninne a keettan de7ana .
i xaphoy garssaara meliyoonne tashetikka bollaara qoqqofettiyo mittaa mala gidees .
a woree biittaappe xayees; a sunttaykka sa7an hassayettennan attees .
i poo7uwaappe xumawu yedetettana; asay de7iyo biittaappekka i xayana .
ayyo na7i woykko zaree xayana; i de7ido sohuwan issi asinne paxa attenna .
arggo bagga asay a gakkidaban dagammees; arshsho bagga asaykka yashshawu kokkorees .
awudekka iita asatu wurssettay hegaa mala; xoossaa erennaageetu qaadaykka hegaa mala &quot; yaagiis .
hegaappe guyyiyan , iyyoobi zaaridi , hagaadan yaagiis;
&quot; intte tana awude gakkanaassi mudduuteetii ? awude gakkanaassi intte qaalan tana gaaccuuteetii ?
intte tana tammutoo cayideta; tana kawushshiiddikka yeellatekketa .
taani tumu balidabaa gidiyaakkokka , ta balay tana oychchana .
intte taappe kehiyoobaa intteyyo milatin , hagee metoy ubbay a gakkidoogee , i moorido gishshaassa yaagidi , ta bolli pirddeeta .
shin ha metuwaa ubbaa ta bolli gattidaageenne gitiyan tana gelissidaagee xoossaa gidiyoogaa erite .
&quot; taani , naaqettaas yaagada waassin , taayyo alliyaabi baawa; qaalaa xoqqu oottada , suure pirddaassi waassinkka , siyiyaabi baawa .
taani kanttennaadan xoossay ta ogiyaa diriis; ta hemettiyoosaakka xuman gooziis .
ta duretettaa taappe qaariis; ta bonchchuwaakka taappe diggiis .
i tana mentteretti yeggiis; ta hidootaakka xaphuwaara xoqolettida mittaa mala oottiis .
a hanqqoy ta bolli eexxi kiyiis; i tana ba morkkedan qoodees .
ta bolli woraajjanawu i ba olanchchata kiittees; eti tana olanawu ogiyaa kessoosona; ta dunkkaaniyaa yuushuwaakka dooddoosona .
&quot; xoossay ta ishata taappe haassiis; tana eriyaageeti muleera taayyo allaga gididosona .
ta dabboti taappe shaahettidosona; ta laggetikka tana dogidosona .
ta son de7iya imattati tana dogidosona; ta macca ashkkaratikka tana imattadaaninne betedan xeelloosona .
taani ta ashkkaraa xeegin , taayyo koyenna; taani woossinkka , taayyo eenenna .
ta maccaasiyaa ta doonaa peenuwaa ixxaasu; ta ishanttikka tana shenetoosona .
haray attin , guutta naatikka tana karoosona; taani eqqiyo wode , ta bolli qilliiccoosona .
ta mata laggeti ubbay tana shenetoosona; taani siiqidoogeetikka taayyo zokkuwaa zaaridosona .
ta meqettay ta gogaara ohettiis; hayquwaappe qiisasan taani attaas .
&quot; inttenoo ta laggetoo , xoossaa kushee tana dechchido gishshawu , taayyo qarettite .
xoossay tana yedettiyoogaadan , intte tana ayssi yedetteetii ? hanno gakkanaassi intte tana tuggayidoogee gidennee ?
&quot; hanno gakkanaashin taani haasayido qaalay , way hassayettidaa gideerenneeshsha ! maxaafankka way xaafettidaa gideerenneeshsha !
daro gam77ana mala , birata maarisan zaallaa bollan woocettidi xaafetteerenneeshsha !
&quot; tana wozidaagee paxa de7iyoogaanne wurssettan biittaa bollan i eqqanaagaa taani erays .
ta gogay meetetti wurikkonne , taani ta ashuwaappe shaahettada , xoossaa be7anaagaa erays .
hara uraa gidennan , taani ta huuphen , ta ayfiyan a be7ana . hegaa gishshawu , ta wozanay ayba laamotii !
&quot; intte , metuwaayyo unkkoy a gidido gishshawu , ane haayite ! a yedettoos ! giikko ,
bisuwaayyo yayyite ! xoossaa hanqqoy bisuwaara yaana; pirdday de7iyoogaakka erite &quot; yaagiis .
naa7ima biittaappe yiida xoofaari hagaadan yaagidi zaariis;
&quot; ne haasayay tana lanccissido gishshawu , taani aynne takkennan ne haasayaayyo zaaruwaa immana .
ne cashsha haasayaa taani siyays; siyin ayyo bessiya zaaruwaa tana imma imma gees .
&quot; asa biittaa bolli wottido wodiyaappe doommidi , beniisappekka nagaranchcha asatu ceeqoy qantta wodiyaassa gidiyoogaa ,
xoossaa erenna asatu ufayssaykka liphida ayfee xeellanaashiina gidiyoogaa neeni eraasa .
iita asi shaaraa gakkanaashin aduqqikkokka ,
i buhiyaadan pitetti xayana . a eriya ubbay , i awan de7ii ? yaagana .
aymuwaadan i paalli xayana; simmidikka beettenna; qammaa ajjuutaadan i xayi bayana .
a be7ida ayfeti naa77anttidi , a be7okkona; i ba de7iyoosaappekka tippi giidi xayana .
iita aaway bonqqi ekkido miishshaa a naati bantta kushiyan guyye zaarana .
payyanne mino gidiya a bollay guutta wodiyaappe guyyiyan , biitta kiyana .
&quot; iita asa doonan iitatettay qumadan laqilaqikkokka , i ba inxxarssaappe garssa baggaara genttikkokka ,
wurennaadan ba doonan coommiiddi , wotti bayikkokka ,
a ulo giddon a qumay laamettana; laamettidi woriya shooshshaa yiishshaa mala awu gidana .
iita asi ba mittido duretettaa haa cuchchana; a uluwaappe xoossay cooshshidi kessana .
iita asi mittiyoobay awu yiishsha gidana; shooshshaa yiishshaa mala gididi , a worana .
eessaynne maattay haattaadan goggishin , i be7ennan hayqqana .
ba daafurido daafuraa cawaa meennan , haraassi sheedhdhana; zal77idi worissido ba woriyankka ufayttenna .
ayssi giikko , hiyyeesata i un77ettiis; eta shenehoo giis; hara asi keexxido keettaakka bawu ekkiis .
&quot; a yiiqiyawu zawi baawa; ba dosiyoobaa xarzzanawu danddayenna;
i miidoogaappe guyyiyan , aybinne attenna . hegaa gishshawu , a duretettay gam77enna .
i daro aquwaa demmiyo wode , metoy akeekennan a bolli gakki wodhdhana .
i miidi kallishin , xoossay a qaxxayanawu ba suulliya hanqquwaa a bolli gussana .
birata bisuwaappe i baqatana; shin nahaasiyaa zubbee a caddana .
he zubbee ayyo zokkuwaara kantti kiyana; he phooliyaa xeeray a tiriyaa kanttidi , ciyyiyaa gussana . hegaa gishshawu , dagamay a wozanaa shabbirana .
&quot; i shiishshido aqo ubbay xayana; asi eettibeenna tamay a maana; a keettan attida asay ubbaykka taman meetettana .
saloti ha bitaniyaa nagaraa qonccissana; biittaykka a bolli markkattana .
xoossay hanqqettidi ehiyo beetan a keettaynne ayyo de7iyaabay ubbay shohettidi baana .
xoossay iita asatuyyo wottido qaaday hagaa &quot; yaagiis .
hegaappe guyyiyan , iyyoobi hagaadan yaagidi zaariis;
&quot; ane ta haasayaa akeekidi ezggite; ezggiyoogee intte tana minttettiyoogaa gido bayin .
taani issiton haasayanawu taayyo kayaa immite . taani haasaya simmin , qilliiccite !
taani mootettiyoy asaara gidenna . yaatin , tawu danddayay wurikko , hegee garamissiyaabee ?
ane tana xeellite; xeellidi garamettite; intte kushiyankka intte doonaa oyqqite .
tana gakkidabaa taani qoppiyo wodekka , tana daganttees; ta bollaykka kokkorees .
&quot; iita asati ayssi paxa de7iyoonaa ? eta baree ayssi aduqqii ? eta wolqqaykka ayssi dari dari bii ?
etawu naatinne naatu naati de7oosona; eti diccishin be7anawu , gam77idi de7oosona .
eta soy hirggi baynnan saro de7ees; xoossay eta ba gatiman shoci erenna .
eta korima boorati macca miizzaara gayttiyo wode , koxxennaadan oyttoosona; macca miizzatikka awucayennan yeloosona .
bantta naata dorssaa wudiyaadan kessoosona; eta naatikka yan han duroosona .
karaabiyaa baqqiiddinne diittaa diixxiiddi , yettaa yexxoosona; pulaaliyaa punniiddikka ufayttoosona .
eti bantta de7o layttaa ishaluwan polidi , bantta duufuwaakka saro boosona .
yaanidikka eti xoossaa , nuuppe haakka ! nuuni ne ogiyaa eranawu koyokko !
nuuni ayyo oottanawu ubbaa danddayiya xoossay oonee ? nuuni a woossidi , go7ettanabi aybee ? yaagoosona .
eti bantta ishalo de7uwaa bantta minotettan demmida goosona; shin taani eta qofaa ekkikke .
&quot; iita asatu de7uwaa xomppee to7i erii ? eta bolli bashshay wodhdhi erii ? xoossay ba hanqquwan eta qaxxayi erii ?
carkkuwaa sinttan eti suullaadan hanido wodee de7ii ? gotee pitti efiyo baanaadan eti hani eriyoonaa ?
&quot; intte , xoossay aawatu mooruwan eta naata qaxxayees yaageeta . ane xoossay nagaranchchata eta huuphen qaxxayo ! yaatiyaakko eti bantta mooruwaa erana .
eti bantta qixaatiyaa banttawu ekkona . ubbaa danddayiya xoossaa hanqquwaa xuu7aakka eti bantta huuphen uyona .
ayssi giikko , eti hayqqiichchidoogaappe guyyiyan , eta naata aybi gakkikkonne koyokkona .
&quot; bolla xoqqan de7iyaageeta pirddiya xoossaa eraa tamaarissanawu danddayiya asi de7ii ?
issi asi kumetta wolqqaynne kumetta saroy de7ishin , ishaluwan de7iiddi hayqqees .
a bollay orddidaashin , a meqettaa kolzzeekka shica de7ishin hayqqees .
shin hara asi a shemppuwan azzanoy paccennan , ba de7on mulekka lo77obaa demmennan hayqqees .
hayqqidi eti naa77aykka issi mala biittan moogettoosona; eta naa77aakka guxuneti kammoosona .
&quot; intte tana naaqqanawu qoppidi , intte wozanan halchchido halchchuwaa muliyaa taani loyttada erays .
intte , he iitaa oottiya , gita bitaniyaa keettay ha77i awaanee ? yaageeta .
ogiyaara hemettiya asata oychchibeekketii ? eti odiyoogaa ammanekketii ?
eti , iita asati bashshaa gallassi boshettennan attoosona; xoossaa hanqqoy qoncciyo gallassikka eti kessi ekkana yaagoosona .
iita asa a iitatettawu oonee walassanay ? i oottido iitabawukka a qaxxayanay oonee ?
i hayqqin , a ahaa duufuwaa efiyo wode , a duufoy bonchchuwan naagettana .
qoodi baynna asay a baliyan pe7ees; a duufuwaa biittaykka utulaadan awu kawuyyees .
yaatin , intte tana waati hada oduwan minttetteetii ? intte ta oyshaassi zaarido zaaroy ubbay worddo ! &quot; yaagiis .
hegaappe guyyiyan , temaana biittaappe yiida elifaazi hagaadan yaagidi zaariis;
&quot; asi xoossaa go77anawu danddayii ? haray atto aadhdhida eranchcha gidiyaakkokka , i bana go77anaappe attin , xoossaa go77enna .
neeni xillo gidikko , hegee ubbaa danddayiya xoossaa ufayssii ? ne ogee boree baynnaagaa gidikko , hegan i ayba wore demmii ?
&quot; neeni ayyo yayyiyo gishshaassee , i nena seeriyoogeenne pirddiyoogee ?
ne iitatettay daro gidennee ? ne nagarawu zawi baawa .
neeni ne ishata gaasoy baynnan waasiyaa xeesissadasa; asaa maayuwaakka qaarada eta kallo ashshadasa .
neeni saamettidaageeta haattaa ushshabaakka; namisettidaageetakka qumaa diggadasa .
neeni ne wolqqaaninne ne maatan zemppada , hara asaa biittaa neeyyo coo ekkadasa .
am77eta mela kushe yeddadasa; aawi baynnaageetakka huqqunnadasa .
ne yuushuwan gitee dooddi uttidoogee hegaassa; akeekennan yashshay nena kokkorssiyoogeekka hegaassa .
neeni be7ennaadan , neeyyo xumiyoogee hegaassa; qassi kixa haattay nena muukkiyoogeekka hegaassa .
&quot; xoossay bolla xoqqa saluwan uttidi , xoqqan de7iya xoolintteta duge xeellees .
shin neeni , xoossay ay erii ? i hegaa mala , sakkana xumaa giddoorakka pirddanawu danddayii ?
salo gufanttuwaa bolli i simerettiyo wode , i be7ennaadan , sikkida shaaray a goozees yaagaasa .
&quot; nagaranchchati hemettido beni ogiyan baanawu qofaa qachchadii ?
eti bantta wodee gakkennan de7ishin hayqqidosona; eta de7uwaa baasoykka di7uwan meecetti xayiis .
eti xoossaa , nuuppe haakka ! ubbaa danddayiya xoossay nuuyyo ay oottanawu danddayii ? yaagidosona .
gidikkonne , eta keettan lo77obaa kunttidaagee xoossaa . hegaa gishshawu , iita asatu qofay taayyo gelenna .
&quot; iita asatu bolli gakkiyaabaa be7idi , xilloti ufayttoosona; suure asatikka hagaadan yaagidi , eta bolli qilliiccoosona;
tumaappe nu morkketi xayidosona; eta duretettaakka tamay miis yaagoosona .
&quot; iyyoobaa , ha77ikka xoossaara giiga; aara saro de7a . yaatikko , neeni anjjettana .
a doonaappe timirttiyaa ekka; a qaalatakka ne wozanan wotta .
nenatettaa ziqqissada , ubbaa danddayiya xoossaakko , neeni simma; iita ooso ubbaa ne sooppe digga .
ne worqqaa sa7an ola; ne muruta worqqaakka shaafaa shuchchan ola .
ubbaa danddayiya xoossay neeyyo worqqanne doorettida bira gido .
&quot; hegaappe guyyiyan , neeni ubbaa danddayiya xoossan tumu ufayttana; ufayttada yeellatenna xoossaakko pude xeellana .
neeni xoossaa woossana; woossin i siyana; qassi neeni ne shiiquwaa ayyo gattana .
neeni zorettada qachchidobay neeyyo polettana; ne hemettiyo ogiyankka poo7oy poo7ana .
ayssi giikko , xoossay otorettiyaageeta kawushshees; shin banttana ziqqissiyaageeta ashshees .
i suure asa wotti ekkees . ne kushee naaquwaappe geeshsha gidikko , i nena ashshana &quot; yaagiis .
yaagin iyyoobi hagaadan yaagidi zaariis;
&quot; taani ha77ikka xoossaa bolli makkalaysinne zuuzummays; ayssi giikko , taani oolinkka a kushee ta bolli deexxiyoogaa aggibeenna .
i de7iyoosaa taani erarkkinaashsha ! i uttidosaakka gakkarkkinaashsha !
yaatiyaakko , taani ta mootuwaa a sinttan biddana shin ! ta doonaakka palaman kunttana shin !
i ta mootuwaayyo zaariyoobi aybakkokka taani erana shin !
i ba gita wolqqan tanaara eqettaneeshsha ? chii , chii , i taani odiyoogaa siyanaappe attin , hegaa hanenna .
ta wozanay suure gidiyo gishshawu , taani xoossaara mootettanawu danddayays; i ta daannay tana merinawu shatinttana .
&quot; shin ayssee , taani arshsho biikko , i yan de7enna; qassi taani arggo biikkokka , a demmikke .
i huuphessa bagga biittan oottiyo wode , taani a be7ikke; qassi tohossa bagga biitti simmiyo wodekka , taani a demmikke .
shin i ta tangguwaa ubbaa erees; i tana paaccikko , taani worqqaadan geeshsha gidiyoogaa i be7ana .
taani i hemettido ogiyaa baqqa oyqqada hemettaas; a ogiyaappe wora simmabeykke .
a doonaappe kiyiya azazuwaappe taani shaahettabeykke; a qaalaakka ta wozanan wottaas .
&quot; xoossay laamettenna . aara eqettana , woykko ba koyidobaa i oottennaadan a teqqana asi baawa .
i taayyo halchchidobaa polana; hegeetu mala , hara daro halchchotikka ayyo de7oosona .
hegaa gishshawu , a sinttan eqqiyoogee keehippe tana yashshees; hegaa ubbabaa qoppada , taani kokkorays .
ta wozanay taahanaadan xoossay oottiis; ubbaa danddayiya xoossay tana daganttiis .
sakkana xumay ta som77uwaa goozikkokka , tana he xumay haasayaa diggibeenna .
&quot; ubbaa danddayiya xoossay pirddiyo wodiyaa ayssi keerennee ? a eriyaageeti he wodiyaa ayssi be7okkonaa ?
iita asati bantta gadiyaa aassanawu , zawan de7iya shuchchaa shoddoosona . dorssaakka wuuqqi ehiidi , bantta dorssaa wudiyan gattidi heemmoosona .
aaway baynna naatu hareta laaggidi , ekki boosona; am77ee booraakka acuwawu oyqqidi , banttawu ekkoosona .
hiyyeesata ogiyaappe yedettoosona; biittan de7iya hiyyeesata ubbaa bantta sinttappe qosetissoosona .
bazzon de7iya harddiidatudan , hiyyeesati bantta naatuyyo miyoobaa koyiiddi , bazzon daafuroosona .
eti dembban hara asawu kattaa cakkoosona; iita asatu woyniyaa teera wurccuwaakka xunqqoosona .
eti qammaa kallo aqoosona; meeguwaa wodekka bollan paliyoobi etawu baawa .
deretun bukkiya iran eti murxxoosona; geliyoosaa xayidi , shuchchaa qoommoosona .
&quot; iita asati aaway baynna na7aa aayee xanttaa xammiyoosaappe dafi ekkoosona; hiyyeesatu guutta naatakka acuwaayyo oyqqoosona .
hiyyeesati maayuwaa xayidi , kallo hemettoosona . eti mirqqiyaa miyyiiddi namisettoosona .
eti zaytiyaa kessanawu wogaraa teeraa burxxoosona; woyne teeraakka gum77iiddi saamettoosona .
kataman kataman hayqqana haniya asati ooloosona; deshettida asatikka maaduwaa koyidi waassoosona; shin xoossay eta metuwaa xeellenna .
&quot; poo7uwaa ixxiya asati de7oosona; eti poo7oy aybakko erokkona; a ogiyaappekka wora boosona .
shemppuwaa woriyaagee wonttimaatti denddidi , hiyyeesatanne metootanchchata worees; qammi qassi kaysodan wuuqqees .
shaaramuxiyaagee sa7ay lem77anaagaa naagees; i , ooninne tana be7oppo giidi , ba som77uwaa kammees .
kaysoti qammi keettaa bookkidi , wuuqqanawu geloosona; shin gallassi poo7uwaa ixxidi , qosetti pe7oosona .
eta gallassa poo7oy yashshees; shin qamma xumay eta daganttenna .
&quot; iita asata di7o haattay quccidi efees; eta gakkida gadee qanggettidaagaa gidees . ooninne eta woyniyaa turaa sohuwaa beenna .
shachchay hombbiyan seerin , away a melissi xayssiyoogaadan , hegaadankka , nagaranchchati hayqqidi xayoosona .
hari attin , yelida aayetikka eta hassayokkona . guxunee eta ashuwaa mal77in mees . eta iita oosoykka wullida mittaadan meqqana .
ayssi giikko , eti na7i baynna mayne maccaasaa naaqqidosona; am77e maccaasaakka maaddennan ixxidosona .
&quot; xoossay ba wolqqan minota xayssees; i eta bolli denddido wodekka , eti paxa attokkona .
xoossay eti saro de7anaadan oottikkokka , eta ogiyaa wochchees .
iita asati guutta wodiyaassi xoqqu xoqqu goosona; shin sohuwaarakka sharafaadan shullidi xayoosona; kattaadan cakettoosona .
&quot; hegee hanenna giidi , kaddiya asi de7ii ? taani odido qaalaakka worddo giidi , ammanttiya asi de7ii ? &quot; yaagiis .
hegaappe guyyiyan , shuuha biittaappe yiida bilddaadi hagaadan yaagidi zaariis;
&quot; xoossay wolqqaama gidiyo gishshawu , asay yayyidi , ayyo haarettees . i ba saluwaa kawotettaa saruwan naagees .
a olanchchata qoodanawu danddayiya asi de7ii ? xoossaa poo7oy gakkenna sohoy de7ii ? de7enna .
yaatin , asi xoossaa sinttan waani xillo gidanawu danddayii ? maccaasappe yelettida asi waani wogaadan geeshsha gidanawu danddayii ?
xoossaa sinttan aginaykka wagagga poo7o gidenna; a sinttan xoolinttetikka geeshsha gidokkona .
yaatin , xoossaa sinttan uu7enne guxune gidiya asi ay keena laafee ? &quot; yaagiis .
yaagin iyyoobi hagaadan yaagidi zaariis;
&quot; wolqqi baynna asa neeni ayba maado maaddadii ! daafurida qeeseta neeni ayba ashetta ashshadii !
aadhdhida eratettay baynnaagaa ayba zore zoradii ! ay keena gita eratettaa qonccissadii !
neeni ha qaalaa haasayanaadan nena oonee maaddiday ? qassi hagaadan haasayanawu nena denttettidaagee o ayyaanee ? &quot; yaagiis .
yaagin bilddaadi , &quot; hayqqidaageetu moytilleti biittaappe garssa baggaara haattaa giddon kokkoroosona .
xoossaa sinttan si7ooleekka qoncce; aybinne a genttanawu danddayenna .
xoossay huuphessa bagga salota micciis; sa7aakka aybakko baynnasan kaqqiis .
i shaaratun haattaa kunttees; kunttin haattaa deexuwan shaarati daakettokkona .
goobanida aginaa i ba shaaran kammees .
poo7uwaa xumaappe shaakkanawu , saloy sa7aara danttettiyoosan qammaynne gallassay laamettiyo zawaa xoossay essees .
i seeriyo wode , salotu tuuqeti dagamawu kokkoroosona .
ba wolqqan abbaa co77u oottiis; ba akeekan ra7aaba giyo miimminttiyaa xayssiis .
i shemppiyo shemppuwan saloti geeyidosona; a kusheekka xonggettiya shooshshaa woriis .
hageeti ubbay xoossay oottido oosotuppe amaridaageeta; nuuni siyoogee saasuketta xalaala . yaatin , a wolqqaa gitatettaa akeekanawu danddayiyay oonee ? &quot; yaagiis .
yaagin iyyoobi hagaadan yaagiis;
&quot; ta suure pirddaa tana diggidi , ta de7uwaa camo kessida , ubbaa danddayiya xoossan taani caaqqays .
xoossay taayyo de7o shemppuwaa immido keenan ,
ta doonay wordduwaa haasayenna; ta inxxarssaykka cimuwaa odenna .
intte haasayidoogee likke gaada taani ekkikke; hayqqana gakkanaassikka taani tana suure giyoogaa aggikke .
ta xillotettaa mintta oyqqanaappe attin , xillotettaa aggikke; taani de7ido laytta ubban ta wozanay kahay tana walassenna .
&quot; ta morkketinne tanaara eqettiyaageeti ubbay iitanne mooranchcha asaadan qaxxayettona .
xoossay eta shemppuwaa eta ashuwaappe shaakkidi , eta layttaa qanttiyo wode , iitatuyyo sinttanaa ufayssi aybee ?
eta bolli metoy gakkiyo wode , xoossay eta waasuwaa siyii ?
ubbaa danddayiya xoossan eti ufayttanee ? eti ubba wode xoossaa xeesanee ?
&quot; taani inttena xoossaa wolqqaabaa tamaarissana; ubbaa danddayiya xoossaa matan de7iyaabaa taani intteppe qottikke .
intte ubbay hagaa intte huuphen be7ideta . yaatin , ha hada haasayaa ayssi haasayeetii ?
&quot; xoossay iita asatuyyo battido qaadaynne huqqunniya asati ubbaa danddayiya xoossaappe ekkiyo woytoy hagaappe kaalliyaagaa .
eta naati ay keenaa darikkonne , eti olan wuroosona; eta zaretikka miyoobaa xayidi namisettoosona .
hegaappe attidaageeti boshan wuroosona; eta am77etikka etayyo yeekkokkona .
&quot; iita asati , qoodin wurenna biraa shiishshinkka , eta biraa suure asati shaakki ekkana;
qassi maayuwaa darissidi shiishshinkka , eti shiishshiyoogaa xilloti maayana .
eti keexxiyo keettati shararootiyaa keettaa mala; naagiyaageeti keexxido zamppaa mala .
&quot; eti dure gididi , bantta hiixan zin77ana; shin eti xiskkuwaappe beegottiyo wode , aybinne xayin mela attana .
dagamay di7uwaadan qoppennan eta bolli yaana; qammankka gotee eta denttidi efaana .
arshsho bagga carkkoy eta de7iyoosaappe pittidi efaana .
eti kessi ekkanawu baqatishin , qareti baynnan eta bolli wodhdhana .
wodhdhidi wolqqaama cenggurssaa sissiiddi , eta yedettana .
&quot; biraa bookki kessiyoosaynne worqqaa geeshshanawu seerissiyoosay de7ees .
biratay asay biittaappe bookkin kiyees; nahaaseekka a shuchchaa seerissin kiyees .
asay xomppiyaa ehiidi , xumaa xoonees; biittaa xaggaa gakkidi , sakkana xumaa giddon he shuchchaa koyees .
asay de7iyoosaappe haakkidi , asaa tohoy yedhdhi erennasaa biidi , hegan ciimma ollaa bookkees; bookkidi hegan wodoruwan yaanne haanne kuulumuliiddi , asaappe shaahettidi de7ees .
kattay biittaappe mokkees; shin he biittaa giddoy taman seeridi , aadhdhi aadhdhi wodhdhees .
he biittaa giddon de7iya shuchchaappe sampperiyaa giyo al77o shuchchay kiyees; a baanaa giddoppekka kulkka worqqay beettees .
&quot; he shuchchaa bookkiyoosaa efiya ogiyaa xinggillee erenna; gaceekka be7ibeenna .
hanttaara do7ati bantta tohuwan he sohuwaa yedhdhi erokkona; gaammoykka hegaara kanttenna .
&quot; asi mino zaallaa mentterettees; deriyaakka bookkidi , xaphuwaappe aatti yeggees .
zaallaa lukkidi , kanttiyo ogiyaa kessidi , he al77o shuchchaakka demmees .
haattay he sohuwawu goggennaadan zeerees; geemmidabatakka poo7uwawu kessees .
&quot; shin aadhdhida eratettay awappe beettanawu danddayii ? akeekay beettiyoosay awee ?
asi a tumu waagaa erenna; ayssi giikko , aadhdhida eratettay paxa de7iyaageetu giddon beettanawu danddayenna .
abbaa ciimmay , aadhdhida eratettay ta giddon baawa yaagees .
&quot; aadhdhida eratettay worqqan woykko biran shamettenna .
aadhdhida eratettay muruta worqqan , maragidiyaanne sampperiyaa geetettiya al77o shuchchan shamettenna .
worqqaynne heregaappe oosettida miishshatu waagay aara likettenna; worqqaappe oosettida al77obankka laamettenna .
aadhdhida eratettaa waagay zaagooliyaappe , almmaaziyaappenne inqqo ubbaappe aadhdhees .
tophaaziyooniyaa giyo toophphiyaa inqqoykka aara likettenna; muruta worqqankka shamettenna .
&quot; yaatin , aadhdhida eratettay awuppe yii ? akeekay beettiyoosay awee ?
paxa de7iya mereta ubbaappe geemmi uttiis; saluwaa kafotikka a demmokkona .
bashshaynne hayqoy , nuuni aadhdhida eratettawu odo xalaalaa nu hayttan siyida yaagoosona .
&quot; aadhdhida eratettaakko efiya ogiyaanne i de7iyo sohuwaa eriyay xoossaa xalaala .
ayssi giikko , xoossay sa7aa gaxaa ubbaa xeellees; xeellidi salotuppe garssaara de7iyaabaa ubbaa be7ees .
xoossay carkkuwaassi wolqqaa immido wodenne shaaraa haattaa likkido wode ,
iraykka awan bukkanaakko , dadaykka awan wodhdhanaakko wogaa wottido wode ,
i he wode , aadhdhida eratettaa be7iis; be7idi paacciis; paaccidi , lo77o giis .
hegaappe guyyiyan , xoossay asaassi odiiddi , xoossaassi yayyiyoogee aadhdhida eratetta; iitaappe haakkiyoogeekka akeeka yaagees &quot; yaagiis .
iyyoobi qassikka hagaadan yaagiis;
&quot; ha77i ta de7iyo duussay xoossay beni tana naagido wodiyaagaa mala gideerenneeshsha !
a xomppee ta bolli poo7in , taani a poo7uwan hemettaas .
he wodee xoossay tananne ta so asaa naagin , taani ta kumetta wolqqaara de7ido wode .
he wode ubbaa danddayiya xoossay tanaara de7ees; ta naatikka ta yuushuwan de7oosona .
taani ta kushiyaa maattan meecettaas; ta gaacciyo woxaappekka zaytee shaafaadan goggiis .
&quot; taani kataman de7iya pirdda keettaa biido wode , daannatuura issippe uttaas .
he wode yelagati tana be7idi , ogiyaa immidosona; cimatikka tana bonchchanawu denddidi eqqidosona .
halaqati haasayiyoogaa aggi bayidosona; bantta doonankka bantta kushiyaa wottidosona .
he kataman de7iya gita asatikka co77u giidosona; eta inxxarssaykka eta kookkiyaa baqqi oyqqiis .
&quot; tabaa siyidaageetinne tana be7idaageeti ubbay tana galatidi haasayidosona .
ayssi giikko , maaduwaassi waassiya hiyyeesatanne aaway aayyiyaa xayin , maaddiyaabi baynnaageeta taani ashshaas .
hayqqana haniya bitanee tana anjjiis; am77iyaakka ta maaduwan ufayttaasu .
taani xillotettaa maayodan maayaas; suure pirddaykka ta afala malanne qumaashsha mala .
taani qooqetuyyo ayfe , wobbetuyyo toho gidaas .
hiyyeesatuyyo aawa gidaas; taani erenna asatuyyookka xabaqa gidaas .
taani iitatu gappataa menttaas; eti shankkatidi oyqqidoogeetakka eta doonaappe wotta ekkaas .
&quot; hegaa gishshawu , taani ta qofan , taani lo77o , adussa layttaa ta so asaa gidduwan de7ada hayqqana .
ayssi giikko , taani ba xaphota haattaa giddo yeddidanne xaazay qamma ubban a tashiyaa bolli de7iyo mittaa mala .
taani ubbatonkka bonchchettada de7ana; ta wolqqaykka ubbaton ooraxxana gaada qoppaas .
&quot; taani haasayiyoogaa asay sirphphi gi ezggidi , ta zoriyaa ekkiis .
taani haasayidoogaappe guyyiyan , eti zaarettidi haasayibookkona; ayssi giikko , ta qaalay eta wozanan xokkiis .
goshshanchchay iraa naagiyoogaadan , eti taani haasayanaagaa siyanawu hanggidi naagidosona .
eti hirggi uttidaashin , taani ta som77uwaa pashkkissaas; hegan eti minettidosona .
taani eti de7ana ogiyaa dooraas; doorada eta halaqadan uttaas . ba olanchchatu giddon de7iya kawuwaadan , taani eta giddon de7aas . qassi azzaniyaageeta minttettiya asa mala gidaas .
&quot; shin ha77i taappe yelagiya asati tana baceessoosona . eti ta dorssaa wudiyaa heemmiya kanata maaddana ginkka taani diggido aawatu naata .
eta aawati wolqqi ixxidoogeetanne bolli gilqqidoogeeta gidido gishshawu , tana aynne maaddibookkona .
metuwaanne namisaa gaasuwan qammi denddidi , bazzo biiddi , xaphuwaa coommidosona .
qassi sharafaanne bonccuwaa maxidosona; mal77enna sankkaaraa xaphotakka miidosona .
asay waassiiddi , kaysota yedettidoogaadan , asaa giddoppe eta yedettiis .
eti zanggaaraa giddon , gonggolo giddooninne zaalla kooppo giddon de7idosona .
eti buuraa giddon bazzo do7atudan waassidosona; doobbiyaa garssan shiiqidi , issippe de7idosona .
eti xurqqayyiyan shocettidi , biittaappe goodettidosona . eti sunttaara moorettidi , eeyya gididi de7idosona .
&quot; ha77i eta naati tana yettan qilliiccoosona; taani eta giddon leemisidi odiyoobaa gidaas .
eti tana shenetidi , taappe haakkoosona; aynne yeellatennan ta som77uwan cuchchaa cuchchoosona .
xoossay ta wolqqaa laafettidi , tana kawushshido gishshawu , eti tana qohanawu , bixaalaa kessirggido paraadan , yeda gididosona .
ha seeri baynnan diccida naati ta bolli denddidi , tana yedettoosona; eti tana xayssanawu ta bolli woraajjoosona .
eti ta hemettiyo ogiyaa gorddidi , tana xayssanawu koyoosona; ooninne eti hegaa oottanaagaa diggenna .
olanchchati katamaa dirssaa menttidi geliyoogaadan , eti ta bolli yiidosona .
gita dagamay tana hitti oottiis; ta bonchchoykka carkkoy efiyoobaadan biis; ta ishaloykka shaaraadan xayiis .
&quot; ta shemppiyaa hitaasu; tuggaa gallassay tana cirppintti oyqqiis .
qammi qammi sahoy ta meqettaa coommees; seelaykka shemppi ekkennan gede gujjees .
ta maayoy gunddidi moorettiis; qoliyaa qooriyaadan , tana cuulli oyqqiis .
xoossay tana urqqan oliis; olin taani biittaappe bidinttaappe kehenna asa gidaas .
&quot; abeet xoossawu , taani neeyyo waassays; shin neeni taayyo allabaakka . eqqada nena woossaas; shin neeni ta woosaa siyabaakka .
neeni kaseegaappe dummatada , taayyo meqettaa iitadasa; ne gita wolqqan tana yedettaasa .
neeni tana carkkuwan denttadasa; denttada a togissadasa; gotiyankka tana suragissadasa .
asawu ubbawu wurssetta gidida hayquwawu neeni tana aattada immiyoogaa taani erays .
&quot; kunddidi meqqida asi tuggatiiddi , tana maaddarkkii giidi waassin , awu qarettenna asi de7ii ?
tuggan de7iyaageetuyyo taani yeekkabeykkinaa ? hiyyeesatuyyo taani qarettabeykkinaa ?
lo77obaa demmana gaada taani amottiyo wode , iitabay tana gakkiis . taayyo sa7ay kehees gaada taani naagiyo wode , gallassay taayyo xumiis .
ta wozanay hirggiis; taani woppaa demmabeykke; gallassaappe gallassan ta tuggay yaa dariis .
ta bollay awaa suuluwan gidennan azzanuwan karexxiis; taani shiiquwan eqqada , tana maaddite ! gaada waassays .
taani worakanatuyyo isha , yanchchatuyyookka dabbo gidaas .
ta gogay xiiximmidi , poqetti poqetti wodhdhees; ta bollaykka mishuwan xuugettees .
hegaa gishshawu , ta maazinqqee zilaassawu diixettiis; ta imbbiliiteekka yeehuwawu punettiis .
&quot; maccaasa xeellada amottennaadan , taani ta ayfiyaara maachchaa maacettaas .
taani hegaa oottidabaa gidiyaakko , bollan de7iya xoossay taayyo ayba qaada immanddeeshsha ? saluwan de7iya ubbaa danddayiya xoossay asaassi immiyo woytoy ayba gidanddeeshsha ?
iitatu bolli boshay , mooruwaa oottiyaageetu bolli bashshay gakkanaagee erettidaagaa gidenneeyye ?
xoossay ta hemetaa ubbaa be7ees; ta tangguwaa ubbaakka qoodees .
&quot; taani iitabaa mulekka oottabeykke; asakka cimmanawu kajjeelabeykke .
xoossay tana likke meezaanan mazzano; yaatidi taani xillo gidiyoogaa ero .
ta hemetay ogiyaappe sher77idabaa gidikko , ta wozanaykka ta ayfee xeellidobaa amottidabaa gidikkonne , qassi ta kusheekka nagaran tunidabaa gidikko ,
ta carshshay ubbay shodetti xayo; taani zeridobaakka haray mo .
&quot; ta wozanay ta shooruwaa maccaasa amottidaba gidikko , woykko taani i penggen zuggada naagidabaa gidikko ,
ta keettaayyiyaa hara asawu gaaccu; qassi hara attuma asati iira zin77ona .
ayssi giikko , shaaramuxiyoogee keehippe pokkonne pirddan qaxxayissiya nagara .
ha nagaray tamaadan xuuggidi , ta aquwaa ubbaa xayssiyaabaa .
&quot; taani ta attuma woykko ta macca ashkkarati tana mootin , eta mootuwaa karidabaa gidikko ,
xoossay tana pirddiyo wode , taani waananee ? qassi i tana oychchiyo wode , taani woyga zaaranee ?
ayssi giikko , tana medhdhida xoossay ta ashkkaratakka i medhdhiis . nuna ubbaakka nu aayee nu aayee uluwan tilidaagee issi a xalaalaa .
&quot; taani hiyyeesati woossidobaa diggabeykke; woykko am77eta minttettennan agga erikke .
aaway aayyiyaa baynna naati mela aqiyo wode , taani ta qumaa tarkka mabeykke .
taani eta ta yelagatettaappe doommada , eta aawadan dichchaas; ta aayee uluwaappe yelettoosappe doommada , am77eta maaddaas .
maayoy xayin , meegoy woriyo uraa , woykko kallo de7iya metootanchcha demmiyo wode ,
ta dorssatu ikisiyaappe oosettida maayuwaa taani etawu immennan agga erikke . hegaa gishshawu , etikka bantta polo wozanan tana galatoosona .
taani mootuwan eta shatimmanaagaa erada , aawi baynna naata naaqqidabaa gidikko ,
ta qesee kuriyaappe meqqo; ta kusheekka hashiyaappe karetti wodhdho .
hegaa taani oottennaagee xoossaa qixaatiyaassi yayyiyo gishshaassanne a anggay tana daganttiyo gishshaassa .
&quot; taani worqqan ammanettido wodee baawa . muruta worqqaakka , taani nenan ceeqettays gabeykke .
ta duretettaa daruwan , ta kushee demmido woriyan taani ufayttabeykke .
awaa phoolettaa woykko aginaa lo77otettaa be7ada ,
ta wozanan geeman eta bonchchabeykke , woykko ta kushiyaa piddi ootta yerada , etawu goynnabeykke .
taani hegaa oottidaakko , xoossaa kaddaas shin . he nagaraykka pirddan qaxxayissiya nagara .
&quot; ta morkketa gakkida iita qaadan taani ufayttabeykke; eta gakkida metuwankka hombbocabeykke .
ta morkkee xayo yaaga qanggada , nagara oottabeykke .
taani ubbaton imattaa mokkiyoogaa ta ashkkarati taayyo markkattoosona .
sa7ay qammido asa karen ayssabeykke; taani ta keettaa penggiyaa ogiyaara biyaagawu ubbatoo dooya wottaas .
asay qosiyoogaadan , taani ta nagaraa ta shophphan qosabeykke .
taani asaa haasayaassi dagammabeykke; eta boriyaassi yayyada , taani co77u giido wodeenne kare kiyennan aggido wodee baawa .
&quot; taani haasayiyoogaa siyiyaabi de7eerenneeshsha ! taani haasayidobay ubbay tuma gidiyoogawu taani paramays; ubbaa danddayiya xoossay taayyo zaaruwaa immo . ta baarigaaray tana mootido paylee de7in , way be7arkkinaashsha !
be7iyaakko , woytodan taani ta hashiyan sikkana shin ! kallachchadan ta huuphiyan goxxana shin !
taani halaqadan akko shiiqada , ta oottidobaa ubbaa ayyo yootana shin !
&quot; ta goshsha biittay , tana bonqqa ekkadasa ! giidi , ta bolli waassidabaa gidikko , ta yafaratikka ta bolli yeekkidabaa gidikko ,
he biittan mokkidaagaa miishsha qanxxennan coo miidabaa gidikko , woykko he biittaa oottiyaageeta namisan woridaba gidikko ,
taayyo gisttiyaa gishshaa agunttay , banggaa gishshaakka sharafay he biittan mokko &quot; yaagiis . iyyooba haasayay hagan polettiis .
iyyoobi , &quot; taani xillo asa &quot; giido gishshawu , ha heezzu asati ayyo zaaruwaa immiyoogaa aggi bayidosona .
iyyoobi xoossaa xillo giyoogaa aggidi , bana xillo oottido gishshawu , raama yara gidiya buuziyaa barkkeela na7ay eelihu iyyooba bolli keehippe hanqqettiis .
eelihu qassi iyyooba heezzu laggetakka hanqqettiis; ayssi giikko , eti a coo mooranchcha giidosonappe attin , ayyo zirxxa zaaro zaaranawu danddayibookkona .
eelihu etappe kaalotiyo gishshawu , eti ubbay haasayaa wurssana gakkanaashin naagiis .
ha heezzu asati iyyoobayyo gidiya zaaruwaa immanawu danddayibeennaagaa be7idi , i keehippe hanqqettiis .
hanqqettidi buuziyaa barkkeela na7ay eelihu hagaadan yaagidi , haasayaa doommiis; &quot; taani layttan naatays; intte taappe cimeeta . hegaa gishshawu , taani ta qofaa intteyyo yootanawu yayyaas .
taani , cimati haasayona; bantta daro layttan demmido aadhdhida eratettaa tamaarissona gaada qoppaas .
shin asa giddon aqidi , aadhdhida eratettaa asassi immiyaagee ubbaa danddayiya xoossaa ayyaanaa .
asaa aadhdhida eranchcha kessiyaagee cimatetta gidenna , woykko likkebay geliyoy daro de7ida asatussa gidenna .
hegaa gishshawu , siyite; taanikka ta qofaa intteyyo yootana .
&quot; be7ite , intte haasayiyo wode , taani co77u gaada ezggaas; intte haasayana qaalaa qoppishinkka naagaas .
taani intte giyoogaa ubbaa wurssa siyaas; shin intteppe ooninne iyyoobi mooranchcha giidi ammanttibeenna; qassi intteppe ooninne a palamawu bessiya zaaruwaa immibeenna .
iyyooba haasayaayyo kalissiya zaaruwaa zaaranay xoossaappe attin , asa gidenna gishshawu , intte , nuuni aadhdhida eratettaa demmida geennaadan naagettite .
iyyoobi palamettidoogee inttenaarappe attin , tanaara gidenna . taani intte haasayidoogaadan ayyo zaaruwaa immikke .
&quot; iyyoobaa , eti dagammidi , ne haasayaassi zaaruwaa immanawu danddayibookkona; etawu haasayiyoobay xayiis .
eti haasayiyoobaa xayidi , co77u giidi eqqikko , taanikka naaganawu koshshii ?
chii , chii , taayyookka yootiyoobay de7ees; taanikka ta qofaa yootana .
taani daro haasayiyoobay de7iyo gishshawu , ta giddon de7iya ayyaanay tana oda giidi giddees .
be7ite , taayyo haasayiyo kayay imettennabaa gidikko , taani ho77o woyne eessay kumido ogoruwaadan xuuqqana hanays .
taayyo hagaappe guuttaa kehana mala , taani haasayanawu koshshees; ta doonaakka dooyada , taani ta zaaruwaa immanawu koshshees .
ha yohuwan taani oonanne maaddikke , woykko ay asanne coo sabbikke .
ayssi giikko , asa coo sabbiyoobi taayyo mulekka erettenna . taani qassi hegaa hanikko , tana medhdhidaagee tana qaxxayana .
&quot; iyyoobaa , ha77i taani yootiyoogaa siya; ta giyoobaa ubbaakka ezgga .
taani haasayanawu giigaas; ta qaalatikka ta inxxarssaa xeeran de7oosona .
ta haasayiyo qaalati ta wozanaa suuretettaa qonccissoosona; taani eriyoogaa ta inxxarssay tumatettan haasayees .
tana xoossaa ayyaanay medhdhiis; ubbaa danddayiya xoossaa shemppoy taayyo de7uwaa immiis .
neeni danddayiyaaba gidikko , taayyo zaaruwaa imma; nena giigissada , tanaara gaytta .
&quot; be7a , taani xoossaa sinttan ne mala; qassi taanikka urqqaappe merettaas .
neeni taassi yayyiyo gaasoy baawa; taani nena naaqqikke .
&quot; ne haasayaa ubbaa taani ezggaydda takkaas; neeni hagaadan yaagishin siyaas;
taani geeshshanne boree baynna asa; taani xillonne nagara oottabeenna asa .
shin xoossay tana qaxxayanawu gaasuwaa koyees; i tana ba morkkedan qoodees .
ta tohuwaa toho biratan qachchees; taani tanggiyo tanggo ubbaakka i wochchees yaagadasa .
&quot; iyyoobaa , neeni ha haasayan likke gidakka ! ane taani neeyyo yootays; xoossay asappe aadhdhees .
neeni , xoossay taani haasayido haasayawu zaaruwaa immenna gaada , ayssi aara palamettay ?
asi akeekennappe attin , xoossay ha ogiyaarakka he ogiyaarakka haasayees .
&quot; asay qammi hiixan zin77idi , xiskkuwaa kayrido wode , xoossay aymuwaaninne ajjuutan haasayees .
he wode asay siyanaadan hayttaa dooyees; ba seerankka i eta daganttees .
yaatidi asi nagaraa oottennaadan teqqees; otoruwaakka asaappe diggees .
xoossay asaa bashshaappe ashshees; hayquwaappekka naagees .
&quot; xoossay sakkiya harggiyan asaa oyttidikka , asi ba balaappe simmanaadan seerees .
hegaadan hanidi , harggida uri kattaa ixxees; daro mal77o qumaykka a sheneyees .
a ashoykka gilqqidi wurees; a bollaykka melin , meqettay qoodettees .
i hayqqanawunne moogettanawu hanees .
&quot; asawu suure ogiyaa bessiya , sha7an qoodettiya kiitanchchatuppe issoy ayyo gaannatanawu yiyaakko ,
yiidikka ayyo qarettidi , i duufuwaa gelennaadan a ashsha . taani ayyo woziyoobaa demmaas yaagiyaakko ,
a bollay yelagana; a yelagatettaa wolqqaykka ayyo simmana .
he bitanee xoossaa woossana; woossin xoossay a woosaa siyana . xoossay ayyo a xillotettaa zaariyo gishshawu , i ufayssan xoossaassi goynnana .
he wode asaa sinttan i hagaadan yaagidi yexxana; taani nagaraa oottaas; suurebaakka geellayaas; shin xoossay ta mooruwaadan taayyo qanxxibeenna .
taani duufuwan gelennaadan tana ashshiis; hekko , ha77i paxa de7ada , poo7uwaa be7ays yaagana .
&quot; be7ite , xoossay asaassi hagaa ubbaa zaari zaaridi oottees;
hegaadan oottidi , asaa duufuwan geliyoogaappe ashshees; de7uwan i ufayttanaadan oottees .
&quot; simmi iyyoobaa , taani yootiyoogaa ezggada siya . ane neeni co77u gin , taani haasayays .
neeni haasayanawu koyiyoobi de7ikko , taayyo haasaya . taani neeni xillo gidiyoogaa bessanawu koyays .
hegee xayikko , co77u gaada , taani haasayiyoogaa siya . nena taani aadhdhida eratettaa tamaarissana &quot; yaagiis .
qassikka eelihu hagaadan yaagiis ,
&quot; inttenoo , aadhdhida eranchchatoo , taani haasayiyo haasayaa siyite . inttenoo , eranchchatoo , intte hayttaa taakko yeggite .
inxxarssay qumaa mal77uwaa eriyoogaadan , hayttaykka yohuwaa shaakkidi erees .
ane nuuni likkebaanne lo77obaa shaakkidi eroos .
&quot; iyyoobi , taani xillo; shin xoossay ta suure pirddaa tana diggiis .
taani likke gidaydda , worddanchchadan qoodettaas . tanan mooroy baynnankka , i tana paxennaadan masunxxissiis yaagiis .
&quot; xoossaa bolli iyyoobadan qilliicciya asi de7ii ?
i iitabaa oottiyaageetuura zuppetees; nagaranchchatuurakka hemettees .
waanidi giikko , i , asi xoossaa ufayssana giidi oottiyoobi aynne maaddenna yaagees .
&quot; hegaa gishshawu , inttenoo , akeekanchcha asatoo , taani yootiyoogaa ane siyite ! ubbaa danddayiya xoossay iitabaa mulekka oottenna .
xoossay asassi a oosuwaadan immees; aawu ogiyaadan aawussi qanxxees .
xoossay tumuppe iitabaa oottenna; ubbaa danddayiya xoossay suure pirddaa geellayenna .
sa7aa bollan xoossaayyo maataa immiday oonee ? qassi biittaa ubbaa bolli a sunttiday oonee ?
xoossay ba ayyaanaanne ba de7o shemppuwaa baakko zaaridi ekkiyaakko ,
asho maayida ubbay issippe xayana; asi biittawu duge simmana .
&quot; intte akeekanchcha gidikko , hagaa siyite; ta haasayiyoogaakka ezggite .
suure pirddaa ixxiyaagee biittaa haaranawu danddayii ? yaatin , neeni xillonne wolqqaama gidiya xoossaa pirdday ?
xoossay kawota , intte shufurota yaagees; qassi biittaa haariyaageetakka , intte iita yaagees .
halaqatu som77uwaa xeellidi maaddenna; duriyaakka manqquwaappe aattidi xeellenna . ayssi giikko , eti ubbaykka a oosota .
eti hekka bilahe akeekennan hayqqana; asay ubbaykka kokkoridi xayana; wolqqaamatikka ay asa kusheenne bochchennan kichchana .
&quot; xoossay asaa hemetaa xeellees; a tanggo ubbaakka wochchees .
iitaa oottiyaageeta xoossaappe genttanawu danddayiya sakkana xumi baawa .
xoossay asaa bolli pirddanawu , asay a sintti shiiqanaadan keero immenna .
wolqqaamata aynne oychchennan mentterettees; yaatidi eta sohuwan haraata wottees .
i eta oosuwaa eriyo gishshawu , eta issi qammi maataappe wottidi xayssees .
eta iitatettaa gishshawu , asi ubbi be7iyoosan i eta qaxxayees .
qaxxayiyoogeekka eti a kaallennan ixxidi , a azazuwaakka aggido gishshaassa .
eti hiyyeesata huqqunnidi , eta xoossaakko waassanaadan oottidosona; oottin xoossay hiyyeesatu waasuwaa siyiis .
xoossay co77u giikko , a pirddanay oonee ? i ba som77uwaa wora zaarikko , asa maaddiyaabi baawa .
hegaadankka , xoossaassi yayyenna asati haarennaadaaninne asaassikka gite gidennaadan , asay ubbay digganawu danddayenna .
&quot; iyyoobaa , ne nagaraa xoossaayyo paaxadii ? qassi zaarada nagara oottennaadan geppadii ?
ne mooruwaa neeyyo qonccissana mala , xoossaa woossadii ? sinttanawu iita ooso oottennan agganawu maayadii ?
&quot; neeni xoossay oottiyoobaa ixxaydda , ne waagay neeni dosiyoogaadan hananawu koyay ? simmi qofaa qachchanay nenappe attin , tana gidikke . hegaa gishshawu , neeni qoppiyoobaa taayyo yoota .
akeekanchcha asati taani yootiyoogaa maayoosona; taani odiyoogaa siyiya aadhdhida eranchchatikka hagaadan yaagoosona;
iyyoobi eri paccin , hagaa haasayees; i haasayiyoobawu birshshettikka baawa yaagoosona .
iyyoobi iita asatudan zaaruwaa immido gishshawu , wurssettaa gakkanawu paacettidaa gideerenneeshsha !
ayssi giikko , i ba nagaraa bolli makkalaa gujjees; nu sinttan xoossaa qilliiccees . ba qaalaakka darissidi , xoossaa bolli biddees &quot; yaagiis .
eelihu qassikka hagaadan yaagiis;
&quot; iyyoobaa , neeni , taani xoossaa sinttan xillo giyoogee likkee ?
qassi , taani nagaraa oottikko , nena ay qohiyaanaa ? nagaraa oottennan aggikko , taani go7ettiyoobi aybee ? yaagada neeni xoossaa oychchadasa .
taani neeyyoonne nenaara de7iya ne laggetuyyo zaaruwaa haasayana .
&quot; xoqqu gaada salota xeella; neeppe bollaara de7iya shaaratakka ane akeekada be7a .
neeni nagaraa oottikko , hegee xoossaa aynne qohenna . ne mooroy darikkokka , neeni xoossaa aynne oottakka .
xillo gidikko , ayyo neeni ay immuutee ? woykko ne kushiyaappe i ay ekkanee ?
neeni nagaraa oottikko , ne mala asaa qohaasa; qassi xillikkokka , asaa go77aasa .
&quot; huqqunnay darobare asay waassees; wolqqaamatu kushiyaappe kessi ekkanawu alluwaa xeegees .
shin ooninne , xoossay , tana medhdhidaagee , qamman mazamuriyaa immidaagee , sa7aa do7atuppe aattidi ,
nuna tamaarissiyaageenne saluwaa kafotuppe aadhdhida eranchcha nuna oottiyaagee awan de7ii ? yaagenna .
iita asati waassoosona; shin xoossay eta otoruwaa gaasuwan , etawu allenna .
hada waasuwaa xoossay tumuppe siyenna; ubbaa danddayiya xoossay hegaa ezggenna .
&quot; iyyoobaa , neeni , taani xoossaa be7anawu danddayikke; ta mootoy a sinttan de7ees; taani a naagays yaagaasa . yaatin , neeyyo i zaaruwaa immanawu , ne gaasoy ay keena guuxxanddeeshsha !
xoossay asaa qaxxayennabaanne nagaraakka shenehoo giidi aggiigiyaaba gaada qoppay ?
hegaa gidikko , neeni ne doonaa coo mela dooyaasa; dooyadakka eri baynna haasayaa darissaasa &quot; yaagiis .
eelihu gujjidikka hagaadan yaagiis;
&quot; xoossaa doona gidada taani neeyyo yootiyoobay biron de7iyo gishshawu , guuttaa danddayada siya .
taani ta eraa zaassada ehays; tana medhdhidaagee xillo gidiyoogaa taani nena erissana .
taani worddo haasayikke; kumetta eray de7iyo uri nenaara de7iyoogaa ammana .
&quot; be7a , xoossay wolqqaama; shin i oonanne karenna . i akeekawukka mino .
iitata i paxa wottenna; shin huqqunnettidaageetu maataa i naagissees .
xoossay ba ayfiyaa xillotuppe denttenna . i eta kawotuura utissidi , merinawu xoqqu xoqqu oottees .
shin asay sanssalatan qashettikko , woykko tuggaa wodoruwan oyqettikko ,
i eta oosuwaanne otoruwan eti oottido nagaraa qonccissees .
seeraa siyanaadan eta hayttaa dooyees; nagaraappe simmanaadankka i eta azazees .
eti siyidi , ayyo oottikko , bantta layttaa saruwaaninne ufayssan wurssana .
shin eti siyennan ixxikko , olan wurana; eti eraa xayido gishshawu hayqqana .
&quot; xoossaa ammanenna asati bantta wozanan yiilluwaa dagayoosona; i eta qaxxayiyo wodekka , maadda giidi woossokkona .
eti bantta yelagatettan hayqqoosona; eta de7oykka yeellan wurees .
xoossay tuggatiyaageeta eta tuggan tamaarissees; i eta metuwaa baggaara eta sissees .
&quot; xoossay nena metuwaappe kessiis; kessidi metoy baynna aaho sohuwaa efiis; ne miyo masoofiyankka modhdhuwaa guuppiis .
shin ha77i iitatu bolli gakkanawu bessiya pirdday ne bolli gakkiiddi de7ees .
nena ooninne duretettaa bessidi cimmennaadan , daro mattaayiyankka balettennaadan naagetta .
ne aquwaa daroy woykko ne minotettay nena metuwaappe ashshanee ?
kawotettati bantta sohuwaappe xayiyo qammay yaanaadan amottoppa .
ha metoy ubbay nena gakkidoogee , nena iitaappe ashshanaassa . hegaa gishshawu , iitatettawu guyye simmennaadan nena akeeka .
&quot; xoossay ba wolqqan xoqqu xoqqu giis ! a mala asttamaaree oonee ?
hagaa ootta giidi xoossaa azaziya asi , woykko , neeni iita ooso oottadasa yaaganawu danddayiya asi baawa .
asay mazamuriyan sabbido a oosuwaa neenikka sabbanawu hassaya .
asay ubbay xoossaa oosuwaa be7iis; shin be7iiddi , haahuwan be7iis .
be7ite , xoossay gita ! a gitatettaa nuuni akeekibookko; a layttaa coratettaykka qoodin gakettenna .
&quot; xoossay haattaa sa7aappe pude saluwaa efees; efiidi yan ira kessees .
he iray shaaraappe kiyidi , asawu daro bukkanaadan oottees .
shaaray waani yuuyiyaakko , dadaykka xoossay de7iyo saluwan waani guummiyaakko , ooninne erenna .
i ba yuushuwan wolqqanttaa poo7uwaa laalees; shin abbaa ciimmaa i xuman kammees .
iraa bukissiyoogan ba asaassi daro kattaakka mokissees .
i wolqqanttaa ba kushiyan oyqqees; oyqqidi ba halchchido sohuwaa shocanawu azazees .
daday guummiyoogee uushoy uushanaagaa awaajjees; meheekka uushoy yiyoogaa erees .
&quot; uushoy ta wozanaa diddiqissees; ba de7iyo sohuwankka pirees .
ubbaykka xoossaa cenggurssaa , dadaadan guummiya a qaalaa siyite .
i salo ubbaappe kiittiyo wolqqanttay biittaa gaxaappe gaxaa gakkanaashin beettees .
hegaappe guyyiyan , a gunttaa cenggurssay siyettees; ba wolqqaama cenggurssan guummees; a cenggurssay siyettiyo wode , ba wolqqanttaa teqqenna .
xoossaa cenggurssay maalaalissiya gunttaa guummees; nuuni akeekanawu danddayenna gitabaa i oottees .
shachchaa i , sa7an wodhdha ! yaagees; wolqqaama iraakka , bukka yaagidi azazees .
&quot; asay ubbay a oosuwaa erana mala , he wode ba oosuwaa oosuwaa agganaadan oottees .
he wode do7atikka bantta geessuwaa geessuwaa geloosona; gelidi yan uttoosona .
tohossa baggappe gotee yees; huuphessa baggappekka meegoy yees .
xoossay siiriyaara shemppiyo shemppuwaappe shachchay merettees; hegan aaho haattatikka shuchchaadan minnees .
shaaray haattaa tookkanaadan i oottees; ba wolqqanttaakka shaaraa giddon laalees .
a kaaletuwan shaarati yuuyi yuuyi aadhdhoosona; i azaziyoobaa ubbaa eti sa7aa bolli oottoosona .
xoossay iraa bukissiyoogee biittaa irxxissanaassa , woykko asaa qaxxayanaassa , woykko ba siiquwaa eta bessanaassa .
&quot; iyyoobaa , hagaa siya; xoossay oottiyo maalaalissiya oosuwaa takki gaada akeeka .
xoossay shaarata waati azaziyaakkonne ba wolqqanttaakka waati wolqqanttiyaakko eray ?
shaarati saluwan waani toohettiyaakkonne qassi a eray polo gidido xoossay oottiyo maalaalissiya oosuwaa neeni eray ?
chii , tohossa carkkoy yiidi , biittaa mishissiyo wode , neeni hombbiyan metootanaappe attin , mulekka hegaa erakka .
xoossay saluwaa heregaadan piddi oottidi micciyo wode , neeni a maaddanawu danddayay ?
nuuni eraa paca gidiyo gishshawu , nuuni xoossaassi woygi haasayanaakko , neeni nuna tamaarissa .
xoossaara haasayana gaada taani oychchikke . hagaadan oottada , i tana xayssana mala , taani ayssi a dentterettiyaanaa ?
carkkoy salota pittidi geeshshidoogaappe guyyiyan , salotun phooliya awaa poo7uwaa asi xeellanawu danddayenna .
huuphessa baggaara worqqaa milatiya poo7oy beettees; xoossaykka yashshiya anggan qonccees .
&quot; nuuni ubbaa danddayiya xoossaa mati shiiqanawu danddayokko; a wolqqay gita . i ba tumu pirddaaninne ba gita xillotettan huqqunnenna .
hegaa gishshawu , asay ayyo yayyees; banttana aadhdhida eranchcha giyaageeta ubbata i wudenna &quot; yaagiis .
hegaappe guyyiyan , goday gotiyaa giddoppe iyyoobassi hagaadan yaagidi zaariis;
&quot; eri baynna haasayan ta zoriyaa tashsha7issiyaagee i hagee oonee ?
ane neeni asadan ne xeessaa gixxa denddada , taani oychchiyoogaa taayyo oda .
&quot; taani sa7aa medhdhiyo wode , neeni awan de7ay ? ane neeyyo akeekay de7ikko , taayyo yoota .
ha sa7ay ay keena gidanawu bessiyaakko , he qofaa qachchiday oonee ? likkiyo wodoruwaakka sa7aa bolli yeggidaagee oonee ? hegaa zaaruwaa ubbaa eray ?
sa7aa tuuqeta kunddennaadan mintti oyqqidabay aybee ? sa7aa baasuwawu koyro shuchchaa wottiday oonee ?
he gallassi maallado xoolintteti issippe yexxidoogaanne kiitanchchati ubbay ufayssawu ililidoogaa neeni eray ?
&quot; abbaa haattay , biittaa gomppaappe xuuqqidi kiyiyo gallassi , a penggeta gorddidaagee oonee ?
abbaa shaaraa mayzzidaagee , qassi xumankka xaaxa wottidaagee tana .
abbaayyo kanttenna zawaa medhdhidaagee , a penggiyaanne a hiraquwaa sohuwan wottidaagee tana .
taani , hagaa gakka; shin hagaappe aadhdhoppa; ne wolqqaama beetaykka hegan eqqo yaagaas .
&quot; iyyoobaa , neeni yelettoosappe away maallado guuraara kiyanaadan azaza eray ?
biittaa xanxxan poo7uwaa bessana malanne iita asatakka eti qosettidosaappe qoncciyaa kessana mala , neeni wonttaa azaza eray ?
gallassaa poo7oy zumatanne zanggaarata dakkoyidi wottido maayoy eqqidabaadan beettanaadan oottees; qassi urqqa miishshaa bolli wottido maatafaadan geeshshidi bessees .
iitati banttawu poo7o gi wottido xumay xayees; eti makkalawu denttiyo kusheekka meqqees .
&quot; ciimma abbaa giddo gelada , pulttuwaa be7adii ? woykko asi gakki erenna abbaa gidduwaa paacca xeella eray ?
hayquwaa penggeta nena oonakko bessidee ? woykko sakkana xumaa penggeta be7adii ?
sa7ay ay keena gitakko eray ? hegaa ubbaa neeni eriyaabaa gidikko , taayyo yoota .
&quot; poo7oy de7iyoosaa efiya ogee awan de7ii ? qassi xumay de7iyo sohoy awee ?
eta neeni eta soo soo efaanawu danddayay ? eti de7iyoosaa efiya ogeta neeni eray ?
neeni sa7ay merettiyo wode yelettido gishshawunne daro layttaakka de7ido gishshawu , hegaa erennan aggakka !
&quot; suuppa shachchay minjjettiyoosaa geladii ? ordde shachchay doorettidosaakka be7adii ?
taani eta meto wodiyaassi , ola wodiyaassinne toora gallassaassi minjja wottaas .
wolqqanttay kiyiyo sohuwaa efiya ogee awan de7ii ? woykko arshsho bagga carkkoy awappe kiyidi carkkii ?
&quot; wolqqaama iray wodhdhiyo loossuwaa giigissidaagee , dadaassi ogiyaa kessidaagee oonee ?
asi de7enna bazzuwan iraa bukissiyay oonee ?
mela bazzoy iraa haattan shuggidi , mul77o maataa mokkanaadan oottidaagee oonee ?
&quot; irawu woykko xaazawu aawi de7ii ?
ordde shachchawunne burcce shachchawu aaya de7ay ?
kinchchoy haattaa shuchchaadan minttees; abbaa haattawu bolla baggaakka shachcha kessees .
&quot; piliyaadisa geetettiya xoolinttetu citaa issippe gattada qachchanawu danddayay ? ooriyoona geetettiya xoolinttetu citay qashettido wodoruwaa birshshanawu danddayay ?
citan citan de7iya xoolintteta eta wodiyan wodiyan kessanawu danddayay ? wogga beeriyaanne qeera beeriyaa geetettiya xoolinttetu citata issippe kaalettanawu danddayay ?
saloti aqiyo higgiyaa neeni eray ? woykko he higgee sa7an haaranaadan oottanawu danddayay ?
&quot; di7oy nena muukkanaadan iraa bukissanawu , ne qaalaa xoqqu oottada , shaarata azazuutee ?
wolqqanttati biidi yiidi , hekko , ha77i ay oottonii ? gaana mala , neeni eta azazanawu danddayay ?
haatta kafuwaayyo aadhdhida eraa , kutto addiyaayyookka akeekaa immiday oonee ?
ba eran shaarata qoodanawu danddayiyay oonee ? baanaa munaqqidi , urqqa kessidi , minttanawu saluwaa shaarata geddi oottidi ,
haattaa duge tigiyaagee oonee ?
&quot; gaammoti ubbay bantta geessuwan geessuwan zin77idaashin woykko zuggidi naagishin , neeni etayyo miyoobaa shankkatada immanawu danddayay ?
woykko namisetti uttida eta marata kalissanawu danddayay ?
quuroti namisetti bichchaariyo wode , eta maratikka miyoobaa demmanawu taayyo , xoossaayyo , waassiyo wode , etayyo miyoobaa immiyay oonee ?
&quot; deriyan de7iya genessati awude yeliyaakko , neeni eray ? gaarati bannakkidi , bantta marata yeliyo wode be7adii ?
eti kunttiiddi , woysa keena aginaa gam77iyaakkonne qassi awude yeliyaakko eray ?
eti gulbbatidi , bantta marata yeliyoy awudekko eray ?
eta marati bazzon diccidi minnoosona; minnidi bantta aayetu achchappe boosona; naa77antto guyye simmokkona .
&quot; harddiidati yeda daanaadan oottiday oonee ? qashuwaappe eta birshshi yeddiday oonee ?
etawu taani bazzuwaa de7iyoosaa oottada immaas; maxine biittan eti de7anaadan oottaas .
katamaa wocamaappe eti haakkidi de7oosona; laaggiyaageetu waasuwaakka siyokkona .
eti dereta banttawu heemettiyo soho oottoosona; hegan miyo mul77o maataa qoroosona .
&quot; menttay neeyyo oottanawu eeno ganddee ? woykko ne gaaxaatan qammaa aqanddee ?
goyana mala , neeni a waaxuutee ? woykko kaduwaa goochchanaadan a oottanawu danddayay ?
neeni a wolqqaa minotettan ammanettuutee ? ne daafurssiya oosuwaa i oottanaadan , ayyo yegga agguutee ?
i simmidi yiidi , ne kattaa qoxxiyo ne awudiyaayyo shiishshees gaada neeni an ammanettay ?
&quot; yanchchiyaa ba qefiyaa eesuwan qaattawusu; shin yanchchee qefeti sanggaanuwaa qefetunne baalletu mala gidokkona .
yanchchiyaa ba phuuphulliyaa biittan phuuphullawusu; phuuphullada baanay ho7ettanaadan aggaagawusu .
tohoy menttana woykko , bazzo do7ati yedhdhana gaada qoppukku .
marati babaa gidennabaadan qoodada , etawu meqettaa iitawusu . i daafuray ubbay mela attiyoogee iyyo aybanne milatenna .
ayssi giikko , taani xoossay a aadhdhida eratettaa doganaadan oottaas; taani akeekaakka iyyo immabeykke .
shin denddada a woxxiyo wode , banaara naasettiya paraa bollinne paraawaa bolli miiccawusu .
&quot; iyyoobaa , paratuyyo wolqqaa immiday , woykko paratu morggiyaa gotosho gammaa mayzziday nenee ?
parati booliyaadan guppanaadaaninne yashshiya daarettaa eti daaranaadan oottiday nenee ?
parati zanggaaran biittaa booddoosona; bantta wolqqankka ufayttoosona; yaatidi ola miishshata gixxidaageetuura gayttanawu ola dembbaa piriixoosona .
yashsha giyoobaa eti mulekka erokkona; eta aybinne daganttenna; eta bolli bisuwaa zaarettiyaakkonne guyye simmokkona .
eta toggiya olanchchati oyqqido ola miishshati phooliiddi , issoy issuwaara gayttidi giirettoosona .
shin parati paachchuriiddi yashissiiddi , olawu sinttawu piriixoosona . malkkataa punettaa cenggurssaa siyiyo wode , co77u giidi eqqanawu danddayokkona;
malkkataa punniyo wode , hayyashsho ! yaagoosona . olaa peenuwaa haahuwan ekkoosona; ola gadaawati azaziyo azazuwaanne olanchchatu ceequwaa siyoosona .
&quot; gacee ba qefiyaa tohossi miccidi paallanawu danddayanaadan , aadhdhida eratettaa ayyo immiday nenee ?
argganttay pude kiyidi , ba keettaa xoqqa deretun keexxanawu ne azazuwaa naagii ?
argganttay aafuwaa doonan ba keettaa keexxidi de7ees; zaallatu za7otikka ayyo qato gididosona .
hegan uttidi , baayyo miyoobaa wochchees; wochchidi a ayfee haahuwaappe demmees .
argganttaa marati suuttaa uyoosona; gawuxay de7iyoosan awankka i shiiqees &quot; yaagiis .
goday iyyooba hagaadan yaagiis;
&quot; iyyoobaa , asi ubbaa danddayiya xoossaara mootettidi , shatimmi erii ? ane xoossaara mootettiya uri ayyo zaaro &quot; yaagiis .
hegaappe guyyiyan , iyyoobi zaaridi , hagaadan yaagiis;
&quot; abeet godawu , taani pattenna laafa asa; taani neeyyo waata zaaranawu danddayiyaanaa ? taani ta doonan ta kushiyaa wottaas .
taani issitoo haasayaas; shin taayyo zaariyoobi baawa . naa77anttuwaa haasayikke &quot; yaagiis .
hegaappe guyyiyan , goday gotiyaa giddoppe iyyoobassi hagaadan yaagiis;
&quot; attumaasadan ne xeessaa gixxa denddada , taani oychchiyoogaa taayyo oda .
neeni tana mooranchcha kessana hanay ? neeyyo xillo gidanawu , tana worddo kessay ?
xoossaa wolqqaa mala wolqqay neeyyo de7ii ? xoossay guummiyoogaadan neeni guummanawu danddayay ?
hegaa gidikko , ane ne bonchchuwaaninne gitatettan dendda ! ne puulaanne anggaa maaya !
ne hanqquwaa teegaa ane tiga; otorettiya asa ubbaa xeellada , ane kawushsha !
ane loytta xeellada , otorettiya ubbaa yeellaya; iitaa oottiyaageeta ubbaa eti de7iyoosan yedhdha !
eta ubbaa biittan mooga; duufuwaa duge wottada , eta gordda .
yaatikko , ne wolqqan neeni xoonanaagaa taani neeyyo markkattana .
&quot; taani nena medhdhidoogaadan medhdhido , bihemoota giyo do7aa ane xeella ! i booradan maataa mees .
a xeessan de7iya wolqqaynne a uluwaa kammida shayaa minotettay keehi daro .
a goynay zigaadan sitti gi uttiis; a gediyaa xaphotikka minuwan dooqettidaageeta .
a meqettati nahaasiyaa bombbaa mala; a gedeekka birataa hiraqotu mala .
&quot; xoossay medhdhido meretatu ubbaappe i aadhdhi maalaalissiyaagaa . a medhdhidaagaappe attin , a xoonanawu danddayiyaabi baawa .
do7ay ubbay kaa7iyo deree ayyo miyoobaa mokissees .
agunttay de7iyo mittaa garssan zin77ees; maqqaa giddon torqquwan qosettees .
agunttay de7iyo mittati bantta kuwan a genttoosona; shaafaa doonan mokkiya mittati a kammoosona .
shaafay kixxidi goggiyo wodekka dagammenna; yorddaanoosa shaafay a som77uwan xarccettiyo wodekka i saro de7ees .
a ayfiyaa toyssidi , a oyqqanawu danddayiya asi de7ii ? a siiriyaakka piriyaa qaran caddi oyqqanawu danddayiyay oonee ?
&quot; neeni lewaataana giyo miimminttiyaa moliyaa oyqqiyo hinggittan oyqqanawu , woykko a inxxarssaa wodoruwan qachchanawu danddayay ?
a siiriyan dafuwaa gelissanawu danddayay ? woykko a gacuwaa hinggittan caddada oyqquutee ?
i nena , hayyanaa tana yeddarkkii yaagidi woossanee ? woykko i neeyyo mal77o qaalan haasayanee ?
neeni a merinawu ne ashkkara oottanawu , i nenaara maachchaa maacettanee ?
asi kafuwaara kaa7iyoogaadan , neeni aara kaa7uutee ? woykko a qachchada , ne macca ashkkaratuyyo kaa7anawu immuutee ?
moliyaa oyqqiyaageeti a waagan palamettiyoonaa ? woykko zal77anchchati a qanxxerettidi bayzziyoonaa ?
neeni a galbbaa maccaamiyan , a huuphiyaakka philxxuwan caddada qohanawu danddayay ?
ane a ne kushiyan bochcha; neeni aara baaxetido baaxiyaa hassayada , naa77anttada aara baaxetanawu kajjeelakka !
&quot; he miimminttiyaa oyqqanawu kajjeeliyoogee mela; haray attin , a be7ida ubbaykka yashshawu kokkorees .
i zin77idosaappe a denttanawu ooninne xalenna; yaatin , ta sinttan eqqanawu danddayiyay oonee ?
taani kushiyaa zaarana mala , taayyo koyro immiday oonee ? saloppe garssaara de7iyaabay ubbay tabaa .
&quot; lewaataana gedetubaa , a gita wolqqaabaanne a lo77iya bollaabaa haasayiyoogaa taani aggikke .
a galbbaa qaaranawu danddayiyay oonee ? birata milatiya a maayuwaa caddanawu danddayiyay oonee ?
yashshiya achchay de7iyo a manggaagaa pooqqanawu danddayiyay oonee ?
a zokkuwaa galbbay issoy issuwaa bollan doorettidanne shuchchaadan minnida gonddalleta milatees .
eti issoy issuwaayyo keehi matattido gishshawu , eta giddoora , haray atto , carkkoykka kanttanawu danddayenna .
eti ubbaykka issoy issuwaara gaytti uttido gishshawu , eta aybinne shaakkenna .
&quot; i hedhdhishiyo wode , pholqqu giya poo7oy kiyees; a ayfetikka maallado xalqqiyaadan zo77oosona .
a doonaappe tamaa lacoy kiyees; tamaykka piridi wodhdhees .
penttiya disttiyaappe garssa baggaara eexxiya maqqaappe kiyiya cuwaadan , a siiriyaappe cuway kiyees .
a siiriyaara kiyiya shemppoy xiixinttaa bonqqissees; tamaa lacoykka a doonaappe kiyees .
&quot; a morggiyan wolqqay de7iyo gishshawu , i keehippe yashshiyaagaa .
a ashoy issippe nuketti uttido gishshawu , a bollay birataadan minnees .
a wozanay shuchchaadan mino; gaacciyo woxaadankka mino .
i denddiyo wode , minotikka yayyoosona; eti dagammidi baqatoosona .
akko gakkiya bisoy aynne allaalle kessenna; tooray , woykko zubbee , woykko philxxoy a aynne oottenna .
birataa i daladan , nahaasiyaakka musida mittaadan qoodees .
wonddafiyaa zubbee a baqatissenna; yambbarshshan oliyo shuchchaykka ayyo suulla mala .
dullay ayyo issi buuxa mala; tooraa xonggiyo wode , qilliiccidi miiccees .
a uluwaa bollan de7iya galbbay meqerettida kon77aadan qara; urqqaara i biyo wode , marashaadan biittaa phalqqees .
&quot; abbaa penttida haattaadan bukkees; xaaro giddon penttiya zaytiyaadankka bulibulissees .
baappe guyyeera phooliya ogiyaa kessees; abbaa haattaakka bootta hoommuwawu laammees .
biittaa bollan a mala mereti baawa; i yayyi erenna mereta .
keehippe gita gidida meretata ubbaa i ziqqi oottidi xeellees; do7a ubbatussi i kawo &quot; yaagiis .
hegaappe guyyiyan , iyyoobi godaayyo hagaadan yaagidi zaariis;
&quot; neeni ubbabaa oottanawu danddayiyoogaanne ne halchchuwaakka halissanawu danddayiyaabi baynnaagaa taani erays .
laa ha eri baynnan ta zoriyaa genttiyaagee oonee ? yaagada tana oychchadasa . tumuppe taani taayyo gelibeennabaa haasayaas; ta eraappe haakkida maalaalissiyaabaa haasayaas .
&quot; neeni tana , taani yootiyo wode ezgga; taani oychchiyo wode oda yaagadasa .
&quot; taani kase nebaa ta hayttan siyaas; shin ha77i ta ayfiyan nena be7aas .
hegaa gishshawu , taani haasayidobay tana yeellayiis . yaatin , taani bidinttaaninne baanan uttada paaxays &quot; yaagiis .
goday hagaa iyyoobassi haasayidoogaappe guyyiyan , temaanappe yiida elifaaza hagaadan yaagiis; &quot; ta ashkkaraa iyyoobadan , intte tabaa likke haasayibeenna gishshawu , ne bollinne ne naa77u laggetu bolli ta hanqqoy eexxi kiyiis .
hegaa gishshawu , ha77i laappun korimatanne laappun dorssa orggeta ekkidi , ta ashkkaraa iyyoobakko biite; biidi xuuggiyo yarshshuwaa intte mooruwaassi yarshshite . ta ashkkaray iyyoobi intteyyo woossana; taanikka a woosaa siyada , intte mooruwaadan qaxxayikke . ayssi giikko , intte ta ashkkaraa iyyoobadan tabaa likke haasayibeekketa &quot; yaagiis .
hegaappe guyyiyan , temaanappe yiida elifaazi , shuuhappe yiida bilddaadinne naa7imappe yiida xoofaari biidi , goday eta azazidoogaadan oottidosona . godaykka iyyooba woosaa siyiis .
iyyoobi ba laggetuyyo woossidoogaappe guyyiyan , goday ayyo zaaridi ishalissiis; ayyo kaseegaa gishshaa naa77u kushe oottidi immiis .
hegaappe guyyiyan , a ishati , a michchetinne kase a eriyaageeti ubbati akko yiidosona; yiidi a son aara gibiraa miidosona . ayyo azzanidi , goday a bolli ehiido meto ubbaappe a minttettidosona . qassi ubbaykka ayyo worqqa migiduwaanne biraa immidosona .
goday iyyooba wurssetta layttaa koyro layttaappe aattidi anjjiis . iyyoobayyo tammanne oyddu sha7u dorssati , usuppun sha7u gaameelati , issi sha7u waaxa booratinne issi sha7u macca hareti de7oosona .
qassi ayyo laappun attuma naatinne heezzu macca naati yelettidosona .
bayra macca na7iyo yimiimo , naa77anttiyo qaxii7o , heezzanttiyo qerenihafuuko yaagidi sunttiis .
iyyooba macca naatudan mera lo77o macca asi biittan sa7an awaaninne beettenna . eta aaway etayyo eta ishatuura laattiyo biittaa shaakkidi immiis .
hegaappe simmin , iyyoobi xeetanne oytamu layttaa de7iis; ba naatanne ba naatu naata oyddantto yeletaa gakkanaashin be7iis .
iyyoobi daro wodiyaa de7idi , lo77o cimaa cimidi hayqqiis .
putu7eela na7aa yuu7eelakko goday kiittido qaalay hagaa .
inttenoo cimatoo , hagaa siyite ! yihudaa biittan de7iya asawu ubbawu , ezggite ! hagaa malabay intte wode woykko intte aawatu wode hani erii ?
hegaa intte naatussi yootite; yootin intte naati bantta naatussi yootona; qassi eta naatikka kaalliya yeletaassi yootona .
gondduwaappe attida kattaa wude boolee miis; wude booliyaappe attida kattaa gumbburoy miis; qassi gumbburuwaappekka attida kattaa ukkubboy miis .
inttenoo mattottiyaageetoo , beegottidi yeekkite ! inttenoo , woyne eessaa uyiya ubbatoo , zilaalite ! ayssi giikko , mal77iya woyne eessay intte doonaappe attiis .
qooday baynna wude boolee ta biittaa woraajjiis . eta achchay gaammuwaa achchaa mala; qassi eta kasilaykka gaammee kasilaa mala .
eti ta woyniyaa turaa booddilissidosona; ta balasiyaa mittaakka xoggidosona . eti poquwaa ubbaa poqqi olido gishshawu , woyniyaanne balasiyaa tasheti ubbay booxxidosona .
asawu , ba yelagatettan a giigido azinay hayqqin , waaruwaa maayada yeekkiya geela7eedan , ubbaykka yeekkite !
kattaa yarshshoynne ushshaa yarshshoy godaa beeta maqidasiyaa biyoogaa aggiis; hegaa gishshawu , godaassi oottiya qeeseti yeekkoosona .
shooqay mela attiis; biittaykka yeekkees . ayssi giikko , kattay xayiis; woyniyaa turay meliis; zayteekka laafiis .
inttenoo goshshanchchatoo , azzanite ! inttenoo , woyniyaa turaa tokkiyaageetoo , zilaalite ! ayssi giikko , cahawu gakkida gistteenne banggay gaden xayiichchiis .
woyniyaa turay meliis; balasiyaa mittaykka shulliis; roomaane giyo mittay , temire giyo mittay , appiliyaa giyo mittaynne qassi shooqan de7iya hara mitta ubbaykka meliis . hegaa gishshawu , asaappe ufayssay haakkiis .
inttenoo qeesetoo , waaruwaa maayidi yeekkite ! inttenoo , yarshshiyoosan oottiya qeesetoo , zilaalite ! inttenoo , ta xoossaa sinttan oottiyaageetoo , beeta maqidasiyaa gelite; gelidi waaruwaa maayidi aqite . ayssi giikko , kattaa yarshshuwaanne ushshaa yarshshuwaa xoossaa beeta maqidasiyan yarshshiyoobi baawa .
xoomaa awaajjite; geeshsha yaa7awu asaa xeesidi shiishshite; cimatanne biittan de7iya asa ubbaa godaa intte xoossaa beeta maqidasiyaa shiishshite; yaatidi yan godaakko waassite !
godaa gallassay matees; he gallassawu aayye7ana ! he gallassay ubbaa danddayiya xoossaappe bashsha gallassa gididi yees .
nu sinttaappe kattay , nu xoossaa beeta maqidasiyaappe ufayssaynne ililssay xayiis gidennee ?
zerettay biitta giddon buuqqiis; kattay meliichchido gishshawu , kootta ubbay gufanniis; gootaratikka kolettiichchidosona .
meheti keehi waassoosona; miizzaa wudiyawukka heemettiyoosay baynna gishshawu , yaanne haanne bichchaaroosona . haray atto , dorssaa wudetikka tuggatoosona .
abeet godawu , tamay bazzon de7iya hentta gadeta mirggido gishshawunne dembban de7iya mitta ubbaa lacoy xuuggirggido gishshawu , taani neekko waassays .
goggiya haattay melido gishshawunne tamay bazzon de7iya hentta gadeta mirggido gishshawu , haray atto , bazzo do7atikka neekko waassoosona .
xiyoonen malkkataa punnite; ta geeshsha deriyankka malkkataa sissite ! yihudaa biittan de7iya asay ubbay yashshawu kokkoro; ayssi giikko , godaa gallassay yees; yiidi matattees .
he gallassay xumanne ciggaara gallassa; shaaranne sakkana xuma gallassa ! coranne mino boolee deretu bollan xalqqee wodhdhiyoogaadan wodhdhiis . eta mali beniisappe doommin de7ibeenna; hagaappe sinttanawu daro yeletaa gakkanawukka eta mali de7enna .
etappe sinttaara tamay mees; qassi etappe guyyeera lacoy xuuggees; etappe sinttay edene gannatiyaa mala; shin etappe guyyee booddila bazzo mala; etappe aybinne kessi ekkenna .
eta meray paraa meraa mala; eti olaa paratudan , eesuwan woxxoosona .
paray goochchiyo gaaretudan giiroosona; mela gattaa miya tamaa lacuwaadan xaragoosona; olaa baanawu salppida wolqqaama olanchchatudan , eti deretu xeeraara guppoosona .
etappe sinttaara asay kokkorees; eta yashshawu ubbaa som77oy karexxees .
eti wolqqaama asatudan woxxoosona; olanchchatudan dirssaa gimbbiyaakka gi77oosona . eti ubbaykka maaran salppoosona; bantta salppiyaappe gaxi kiyokkona .
eti issoy issuwaara sugettokkona; ubbaykka ba salppiyan salppiyan sitti giidi , sinttawu hemettoosona . eti banttanaara olettiyaageetu gidduwaara xuussidi kanttoosona; he wode eta teqqiyaabi baawa .
eti katamaa eesuwan woraajjoosona; dirssaa gimbbiyaa bollankka woxxoosona . eti keettaa bollikka kiyoosona; qassi kaysodan , maskkootiyaara geloosona .
etappe sinttaara biittay qaaxxees; salotikka kokkoroosona . awaynne aginay xumoosona; qassi xoolinttetikka bantta poo7uwaa genttoosona .
goday ba olanchchatu sinttan guummees; awu azazettiya olanchchati coranne wolqqaama . godaa gallassay gitanne daroppe yashshiyaagaa . he gallassaa danddayanay oonee ?
goday hagaadan yaagees; &quot; ha77ikka xoomiiddi , yeekkiiddinne kayyottiiddi polo wozanaappe taakko simmite .
intte wozanaappe attin , intte maayuwaa pooshshoppite &quot; yaagees . godaakko , intte xoossaakko , simmite; ayssi giikko , i qaretaynne maarotay kumidoogaa; hanqquwawu eesotennaagaanne siiqoy daridoogaa; i inttena qaxxayanawu yeemottennaagaa .
ooni erii , goday intte xoossay , ba hanqquwaappe simmidi , intteyyo daro kattaa anjjuwaa immanaakkonne . he wode godaassi , intte xoossaassi , kattaa yarshshuwaanne ushshaa yarshshuwaa intte yarshshana .
xiyoonen malkkataa punnite; xoomaa awaajjite; geeshsha yaa7awu asaa xeesidi shiishshite !
shiiqida yaa7aa geeshshite; cimata issippe ehiite; guutta naatanne xammiyaageetakka ashshoppite . bullachchaaway ba kare keettaappe kiyo; bullashettiyaarakka ba siirixaappe kiyu .
godawu oottiya qeeseti beeta maqidasiyaa baranddaappenne yarshshiyoosaappe gidduwan eqqidi yeekkona . eti hagaadan yaagidi woossona; &quot; abeet godawu , ne asawu qaretta; ne asaa kawotettatu giddon boriyoobaanne baceessiyoobaa kessoppa . asay ba giddon ayssi , eta xoossay awan de7ii ? yaaganee ? &quot; yaagona .
yaatin , goday ba biittaassi mishettana; qassi ba asawukka qarettana .
goday zaaridi ba asaa hagaadan yaagana; &quot; be7ite , taani intteyyo kattaa , woyne eessaanne zaytiyaa inttena adda kalissiyaagaa yeddana; taani inttena mulekka kawotettatu giddon boriyoobaa kessikke .
&quot; huuphessa baggaara yiida booliyaa taani yedettada , intteppe haassana; bazzonne mela biitti taani eta yedettana . sintta baggaara de7iyaageeta maxine abbawu , guyye baggaara de7iyaageeta qassi meediteraane abbawu zaarada yeddana; eta ahay xinqquwaa xo77u gaana . hegee ubbay eti intte bolli gita iitabaa oottido gishshaassa &quot; yaagana .
biittawu , simmi yayyoppa; goday gitabaa oottido gishshawu , ufayttanne hashshu ga !
inttenoo sa7aa mehetoo , yayyoppite; ayssi giikko , bazzon de7iya hentta gadee aaciis; mittaykka ba ayfiyaa ayfiis; balasiyaa mittaynne woyniyaa turaykka ayfiyaa herxxexxiis .
inttenoo xiyoone asatoo , ufayttite; godan , intte xoossan , hashshu giite ! ayssi giikko , i badhdheesaa iraa intteyyo darissidi immiis; qassi i kaseegaadan , intteyyo badhdheesaa iraanne ofinttaa iraa gidissidi immiis .
kattaa qoxxiyo awudetun kattay kumana; woyniyaa eessaynne zayitee gum77iyo ollata kumidi palahana .
goday hagaadan yaagees; &quot; kase taani intte giddo yeddido , ta wolqqaama wudeti , gonddoti , booleti , gumbburotinne ukkubboti miido layttatu acuwaa taani intteyyo qanxxana .
maanawu intteyyo daro qumay de7ana . hegaa gishshawu , intte kallananne maalaalissiyaabaa intteyyo oottida godaa intte xoossaa sunttaa galatana . qassi ta asay naa77antto mulekka yeellatenna .
he wode taani israa7eela giddon de7iyoogaa , taani goday intte xoossaa gidiyoogaanne taappe attin , hara xoossi baynnaagaa intte erana . qassi ta asay naa77antto mulekka yeellatenna .
&quot; hegaappe guyyiyan hagaadan hanana; taani asa ubbaa bolli ta ayyaanaa gussana . intte attuma naatinne intte macca naati hananabaa yootana; intte cimatikka aymuwaa aymottana; intte wodalla naatikka ajjuutaa be7ana .
he gallassatun ta attuma ashkkaratu bollinne ta macca ashkkaratu bolli taani ta ayyaanaa gussana .
&quot; qassi taani bolla saluwan maalaalissiyaabaa , garssa sa7ankka suuttaa , tamaanne sitti giidi pude denddiya cuwaa bessana .
gitanne daroppe yashshiya godaa gallassay gakkanaappe kase away xumana; aginaykka suutta milatana .
he wode hagaadan hanana; godaa sunttaa xeesiya ubbay attana . goday giidoogaadan , xiyoone deriyaaninne yerusalaamen kessi ekkidi attiyaageeti de7ana . qassi goday xeesidoogeeti paxa de7ana .
&quot; he gallassatuuninne he wodiyan taani yihudaanne yerusalaame asaa omooduwaa zaarananne ishalissada wottana .
taani kawotettatu ubban de7iya asaa shiishshada , duge yoosaafixa wombbaa wottana; wottada eti ta asaa israa7eela bolli oottido mooro ubbaa gishshawu , taani eta yan pirddana . ayssi giikko , eti ta asaa kawotettatu giddon laalidosona; qassi ta biittaakka banttawu shaakki ekkidosona;
ta asaa bollan saamaa yeggidosona; shaaramuxa maccaasaa demmanawu , attuma na7aa immidosona; qassi woyne eessaa uyanawu , macca na7iyo bayzzidosona .
&quot; inttenoo , xiiroosa , sidoonanne pilisxxeema biittaa asatoo , intte ta bolli ay oottanawu qoppidetii ? taani oottidoogaa haluwaa kessanawu koyeetii ? hegaa intte koyikko , taani eesotada intte oottido oosuwaa intte bolli zaarana .
ayssi giikko , intte ta biraanne ta worqqaa ekkideta; ta al77o miishshaakka intte eeqa keettata gelissideta .
yihudaa biittaa asaanne yerusalaame katamaa asaa eta biittaappe haassi efiidi , giriike biittaa asawu bayzzideta .
be7ite , intte bayzzido sohuwaappe taani eta ha77i kessana; kessada intte oottidobaa ubbaa intte huuphiyan zaarana .
taani intte attuma naatanne intte macca naata yihudaa biittaa asawu aatta immana; qassi etikka haaho biittan de7iya saaba biittaa asawu eta bayzzana . taani goday hagaa odaas .
&quot; hagaadan yaagidi kawotettatu giddon awaajjite; olawu giigite; mino asata denttettite ! olanchchati shiiqonanne kiyona .
intte marashaa biso , intte baacaakka toora kessanawu qoxxite ! daafuranchchay , &quot; taani mino ! &quot; yaago .
inttenoo , yuushuwan de7iya kawotetta ubbatoo , eesuwan haa yiite; yiidi hegan shiiqite yaagite &quot; yaagees . abeet godawu , ne olanchchata yaa duge wotta !
qassikka goday hagaadan yaagees; &quot; kawotettati denddidi , yoosaafixa wombbaa yoona; ayssi giikko , israa7eela yuushuwan de7iya kawotettatu ubbaa bollan pirddanawu taani yan uttana .
eta iitatettay keehi dariis . hegaa gishshawu , cahaa wodee gakkin baacan cakkiyoogaadan , eta cakkite; woyniyaa ayfee gum77iyo ollan kumin yedhdhiyoogaadankka , eta yedhdhite .
pirddaa wombban godaa gallassay gakkiis; hegaa gishshawu , daro daro asay pirddaa wombban de7ees .
he gallassi awaynne aginay xumana; xoolinttetikka bantta poo7uwaa genttana .
&quot; goday xiyoonen gididi guummana; yerusalaamenkka ba cenggurssaa sissana; saloynne sa7ay kokkorana . shin goday ba asaassi israa7eelassi baqati attiyo sohonne qato gidana .
taani ta geeshsha deriyan xiyoonen de7iya godaa intte xoossaa gidiyoogaa intte he wode erana . yerusalaame katamay geeshsha gidana; qassi allagati naa77antto yerusalaame woraajjokkona .
&quot; he gallassi dereti ayfe eessaa , woyniyaagaa xokkana; keratikka maattaa goggana . yihudaa biittan de7iya shaafa ubbaara haattay shohattana . godaa beeta maqidasiyaappe pulttoy goggana; goggidi , shiixima zanggaaraa ushshana .
&quot; gibxxe biittay baysa gidana; eedooma biittaykka booddila bazzo gidana . ayssi giikko , eti yihudaa asaa bolli iitabaa oottidosona; qassi yihudaa biittan xillo asaa suuttaakka gussidosona .
shin yihudaa biittay merinawu , yerusalaame katamaykka yeleta ubbaa gakkanaashin , asi de7iyo soho gidana .
taani haluwaa kessennan aggido eta suuttaa haluwaa biron kessana; ayssi giikko , goday xiyoonen de7ees &quot; yaagees .
goday milkkiyaasa baggaara israa7eela asaassi yootido hiraagaa qaalay hagaa .
goday ba asaa , &quot; taani inttena siiqaas &quot; yaagees . shin intte , &quot; neeni nuna aybin siiqadii ? &quot; yaageeta . yaagin goday , &quot; eesawi yaaqooba ishaa gidenneeyye ? gidikkonne taani yaaqooba siiqaas;
shin eesawa ixxaas . taani eesawa gezziyaa baysa oottaas; a gadiyaakka worakanati allaxxiyo bazzo oottaas &quot; yaagees .
eesawa zeretta gidiya eedoomati , &quot; nu katamati kolettidosona; shin nuuni eta zaarettidi keexxana &quot; yaagana . giikkonne ubbaappe wolqqaama goday hagaadan yaagees; &quot; eti zaarettidi keexxanddosona; shin taani kolana . asay eta , ha biittay iita biitta; ha biittaa asaykka goday merinawu hanqqettido asa yaagana &quot; yaagees .
hegaa intte intte ayfiyan be7ana; be7idi , &quot; hekko goday israa7eela biittaa zawaappe kareerakka gita &quot; yaagana .
ubbaappe wolqqaama goday hagaadan yaagees; &quot; inttenoo , ta sunttaa kawushshiya qeesetoo , na7ay ba aawaa , ashkkaraykka ba godaa bonchchees . yaatin , taani intteyyo aawaa gidikko , intte tana bonchchiyo bonchchoy anee ? qassi taani intteyyo goda gidikko , intte taassi yayyiyo yashshay anee ? &quot; intte ta sunttaa kawushshideta; yaatidi qassi , nuuni ne sunttaa waatidi kawushshidoo ? yaageeta .
intte taayyo yarshshiyoosaa bollan tunida yarshshuwaa shiishshiyoogan ta sunttaa kawushshideta . &quot; qassikka intte , nuuni nena waatidi tunissidoo ? yaageeta . &quot; intte godaassi yarshshiyo sohoy karettidabaa gidennee yaagidi qoppiyoogan tana tunissideta .
intte yarshshuwaa yarshshiyo wode , qooqiyaa woy hargganchchaa woy wobbe gidida mehiyaa yarshshikko , hegee iitabaa gidennee ? intte hegaa mala mehiyaa intte halaqaayyo imota oottidi immiyaakko , i hegan ufayttanabaanne inttena maaddanabaa intteyyo milatii ? &quot; yaagees .
qassikka ubbaappe wolqqaama goday hagaadan yaagees; &quot; xoossay intteyyo qarettana mala , ha77i a woossite . woni intte hegaa mala imotaa ayyo immin , i inttena maaddanee ? &quot; yaagees .
ubbaappe wolqqaama goday hagaadan yaagees; &quot; intte taayyo yarshshiyoosaa bollan coo hadan tamaa eettiyoogaappe , intteppe issi uray beeta maqidasiyaa penggiyaa gorddiyaabaa gideerenneeshsha ! taani inttenan ufayttikke; intte immiyo imotaakka ekkikke &quot; yaagees .
qassikka ubbaappe wolqqaama goday hagaadan yaagees; &quot; away mokkiyoosaappe biidi wulliyoosaa gakkanaashin , ta sunttay kawotettatu giddon gita . soho ubban asati taayyo ixaanaa cuwayoosona; geeshsha yarshshuwaakka yarshshoosona; ayssi giikko , ta sunttay kawotettatu giddon gita &quot; yaagees .
ubbaappe wolqqaama goday hagaadan yaagees; &quot; shin intte , godaassi yarshshiyo sohoy tuna; an wottiyo yarshshoykka karettidaagaa yaagidi a kawushshideta .
qassi intte , hagee daafurssiyaabaa yaagi qilliiccidi , intte siiriyan sim77eeta . &quot; intte bonqqi ekkidoogaa woy wobbiyaa woy hargganchchaa imota oottidi shiishsheeta . yaatin , taani intte kushiyaappe hegaa ekkoo ?
taayyo yarshshana giidi shiiqettido attuma dorssay a wudiyaa giddon de7ishin , boriyoobay de7iyo dorssaa yarshshiya he cimmiyaagee qanggettidaagaa gido ! ayssi giikko , taani gita kawuwaa; ta sunttaykka kawotettatu giddon yayettidaagaa &quot; yaagees .
qassikka ubbaappe wolqqaama goday hagaadan yaagees; &quot; qeesetoo , ha77i ha azazoy inttessa .
intte siyennan ixxikkonne ta sunttaa bonchchanawu intte wozanan qoppennan ixxikko , taani intte bolli qanggettaa kiittana; intte anjjuwaakka taani qanggana . intte intte wozanan tana bonchchanawu qoppibeenna gishshawu , taani ha77ikka inttena qanggarggaas .
be7ite , taani intte zerettata qaxxayana . intte yarshshuwawu ehiido mehiyaa tociyaakka intte som77uwan laalana; inttekka he tociyaara issippe a oliyoosaa baana .
he wode ta maachchay leewa zerettatuura minnidi de7anaadan , taani intteyyo ha azazuwaa kiittidoogaa intte erana &quot; yaagees .
&quot; taani etaara maacettido maachchay de7uwaanne sarotettaa maachchaa; eti taayyo yayyanaadan , taani de7uwaanne sarotettaa etayyo immaas; etikka taayyo yayyidosonanne ta sunttaakka bonchchidosona .
tumaa higgee eta doonan de7iis; eta inxxarssankka worddoy beettibeenna . eti tanaara sarotettaaninne suuretettan hemettidosona; qassi darotakka nagaraappe zaaridosona .
qeeseti ubbaappe wolqqaama goday kiittidoogeeta gidido gishshawu , eta doonay eratettaa tamaarissanawu koshshees; asaykka higgiyaa eta doonaappe tamaaranawu bessees &quot; yaagees .
ubbaappe wolqqaama goday hagaadan yaagees; &quot; shin qeesetoo , intte ogiyaappe wora simmideta; intte timirttiyankka darota xubbideta; taani leewa zaretuura maacettido maachchaakka tunissideta .
hegaa gishshawu , intte ta ogiyan hemettennan ixxidooridan , intte tamaarissiyo higgiyankka asa ubbaa issi likke xeellennan ixxidooridan , taani inttena asa ubbaa sinttan karettidaageetanne kawuyyidaageeta oottaas &quot; yaagees .
nuussi ubbaassi issi aaway de7ees gidenneeyye ? nuna issi xoossay medhdhiis gidenneeyye ? yaatin , nuuni nu mayzza aawatu maachchaa koliyoogan issoy issuwaassi ayssi ammanettennan ixxiyo ?
yihudaa asay ammanettibeenna; qassi israa7eelaaninne yerusalaamen asay tunatettaa oottiis; ayssi giikko , yihudaa asay goday dosiyo beeta maqidasiyaa tunissiis; qassi allaga xoossaassi goynniya macca naatakka machchiis .
hagaa oottiyaagee oona gidikkokka , goday a yaaqooba maabaraappe xaysso; he asi ubbaappe wolqqaama godaassi yarshshuwaa ehiyaagaa gidikkokka , goday a shoddo .
qassi intte oottiyo harabay aybee giikko , goday intte yarshshuwaakko xeellenna gishshawu , woy a ekkenna gishshawu , yarshshiyo sohuwaa yeehuwan , afuttaaninne zilaassan kuntteeta .
intte , &quot; i ayssi nu yarshshuwaa ekkennee ? &quot; yaagidi oychchikko , gaasoy hagaa: intte intte yelagatettan ekkido machcheera machcheera he wode maacettido maachchaa kolideta; intte machchiyaa machchiyaa intteyyo siiqonne intte maachchan machchidooro . hegawu goday markka .
goday inttessinne intte keettaayeessi keettaayeessi issi bollaynne issi ayyaanay de7anaadan oottibeenneeyye ? hegaa ayssi oottidee ? geeshsha zerettay de7anaadaana gidennee ? hegaa gishshawu , intteppe ooninne ba yelagatettan ekkido machcheera maacettido maachchaassi ammanettennaagaa gidennaadan naagetto .
ayssi giikko , &quot; taani goday , israa7eela xoossay , azinay ba machchiyo yeddiyoogaa ixxays; hegee iitabaa &quot; yaagees . hegaa gishshawu , ubbaappe wolqqaama goday , &quot; intte machcheera machcheera maacettido maachchaassi ammanettennaageeta gidennaadan naagettite &quot; yaagees .
intte intte haasayan godaa daafurssideta . shin intte , &quot; nuuni a waatidi daafurssidoo ? &quot; yaageeta . intte a daafurssidoogee , &quot; iitaa oottiyaageeti ubbay godaa sinttan suure; qassi ikka etan ufayttees &quot; yaagiyoogan woykko , &quot; tumaa pirddiya xoossay awan de7ii ? &quot; yaagiyoogaana .
ubbaappe wolqqaama goday hagaadan yaagees; &quot; be7ite , ta biyo ogiyaa giigissanaadan , taani kiittiyo asa kasetada yeddana; qassi intte koyiyo godaykka intte qoppennan de7ishin , ba beeta maqidasiyaa puttu gaana . intte naagiyo , ta maachchaa kiitaa ekkidi yiya ta kiittiyoogeekka yaana &quot; yaagees .
shin i biraanne worqqaa seerissidi geeshshiya tamaa malanne maayuwaa meecciyo saamunaa mala gidiyo gishshawu , i yiyo gallassi danddayanay oonee ? qassi i qoncciyo wode a sinttan eqqanawu danddayiyay oonee ?
i biraanne worqqaa geeshshiyaagaadaaninne tigiyaagaadan uttidi , leewa zareta geeshshana; eti godaassi likke yarshshuwaa yarshshana gakkanaashin , i eta geeshshana .
yaatobare beni wodetuugaadaaninne aadhdhida layttatuugaadan , yihudaa asaynne yerusalaame asay yarshshiyo yarshshoy godaa ufayssiyaagaa gidana .
ubbaappe wolqqaama goday hagaadan yaagees; &quot; hegaappe guyyiyan , taani pirddaa pirddanawu inttekko yaana; yaada murunniyaageetu bolli , shaaramuxiyaageetu bolli , wordduwan caaqqidi markkattiyaageetu bolli , oosanchchatussi bessiya damoozaa immennan diggiyaageetu bolli , azinay hayqqido am77iyoonne aaya aawu hayqqido naata tuggayiyaageetu bolli , betiyaa pirddaa geellayiyaageetu bollinne taayyo yayyennaageetu bolli eesuwan markkattana &quot; yaagees .
qassikka ubbaappe wolqqaama goday hagaadan yaagees; &quot; taani goday laamettikke; hegaa gishshawu , inttenoo yaaqooba zaretoo , intte xayibeekketa .
intte mayzza aawatu wodiyaappe doommidi , intte ta wogaappe wora simmideta; akka naagibeekketa . ha77i taakko simmite; taanikka inttekko simmana &quot; yaagees . shin intte , &quot; nuuni waani simminoo ? &quot; yaagidi oychcheeta .
goday , &quot; asi xoossa wuuqqii ? wuuqqenna , shin intte tana wuuqqeeta &quot; yaagees . qassikka intte , &quot; nuuni nena waati wuuqqiyoonii ? &quot; yaageeta . ubbaappe wolqqaama goday hagaadan yaagees; &quot; intte asirataaninne imotan tana wuuqqeeta .
intte israa7eela asay ubbay tana wuuqqiyo gishshawu , intte qanggettidaageeta .
ta beeta maqidasiyan qumi de7anaadan , asirata ubbaa gootaran yeggite . yaatidi taani saluwaa maskkootiyaa dooyada anjjuwaa intteyyo palahissada gussana xayikko , tana hegan paaccite .
intte biittay mokkiyo kattaa meennaadan , taani intte gishshawu qunuwaa seerana; gaden de7iya woyniyaa ayfeekka qoqqofettenna . taani ubbaappe wolqqaama goday hagaa odays .
intte biittay de7anawu ufayssiya biitta gidiyo gishshawu , kawotettati ubbay inttena , anjjettidaageeta yaagana &quot; yaagees .
goday hagaadan yaagees; &quot; intte ta bolli xala qaalaa haasayideta . &quot; yaatidi qassi , nuuni ne bolli woygi haasayidonii ? yaagidi oychcheeta .
&quot; qassikka intte , xoossaassi oottiyoogee hada . a azazuwaa naagiyoogaaninne ubbaappe wolqqaama godaa sinttan azzaniiddi hemettiyoogan nuuni ay go7ettiyoonii ?
nuuni otorettiyaageeti anjjettishin be7eettees; iitaa oottiyaageetikka ishalidi de7iyoogaa xalla gidennan , xoossaa paaccidikka kessi ekkoosona yaageeta &quot; yaagees .
he wode godaassi yayyiyaageeti issoy issuwaara haasayidosona; godaykka ezggidi siyiis . godaassi yayyidaageetinne a sunttaakka bonchchidaageeti dogettennaadan , eta hassayissiya maxaafay a sinttan xaafettiis .
ubbaappe wolqqaama goday hagaadan yaagees; &quot; eti tabaa gidana; taani oottiyo gallassi eti taassi dummatida asa gidana; aaway baassi oottiya ba na7aa maariyoogaadan , taani eta maarana .
he wode intte zaarettidikka xilluwaappenne nagaranchchaappe gidduwan de7iya zawaanne xoossaassi azazettiyaageetuppenne azazettennaageetuppe gidduwan de7iya zawaa be7ana &quot; yaagees .
ubbaappe wolqqaama goday hagaadan yaagees; &quot; be7ite , coociyaa tamaadan eexxiya gallassay matattiis; otorettiyaageetinne iitaa oottiyaageeti ubbay utula mala gidana . he yiya gallassay eta xuuggana; etayyo xaphuwaa xeeraakka ashshenna .
shin intteyyo , ta sunttaassi yayyiyaageetuyyo a qefiyaa giddon pattiyaabay de7iyo xillotettaa away mokkana . inttekka qashuwaappe yedettida anqqara galuwaadan buraaqana .
taani oottiyo gallassi , nagaranchchati intte tohuwaappe garssa baggaara bidintta mala gidana; inttekka eta yedhdhana . taani ubbaappe wolqqaama goday hagaa odays .
&quot; israa7eela asay ubbay oottanaadan , siinaa deriyaa bollan taani ta ashkkaraa muuse baggaara azazido azazuwaanne higgiyaa hassayite .
&quot; be7ite , gitanne bonchchettida godaa gallassay yaanaappe kasetada , taani inttessi hananabaa yootiya eelaasa kiittana .
kiittin i yiidi , taani yaada biittaa qanggettan shocennaadan , aawatu wozanaa naatukko , naatu wozanaakka aawatukko zaarana &quot; yaagees .
hagee daawita zarenne abrahaama zare gidida yesuus kiristtoosa yeletaa yootiya maxaafaa .
abrahaami yisaaqa yeliis; yisaaqi yaaqooba yeliis; yaaqoobi yihudaanne a ishantta yeliis .
yihuday ti7imaaro giyo maccaaseeppe paareesanne zaraaha yeliis; paareesi hexiroona yeliis; hexirooni raama yeliis .
raami aminadaaba yeliis; aminadaabi na7asoona yeliis; na7asooni solomona yeliis .
solomoni ra7aabo giyo maccaaseeppe boo7eeza yeliis; boo7eezi uruto giyo maccaaseeppe yobeeda yeliis; yobeedi isseya yeliis .
isseyi kawuwaa daawita yeliis . kawoy daawiti solomona yeliis . solomona aayyiyaa koyro ooriyoona giyoogaa machchiyo .
solomoni robi7aama yeliis; robi7aami abiiya yeliis; abiiyi asaafa yeliis .
asaafi yoosaafixa yeliis; yoosaafixi yoraama yeliis; yoraami ooziyaana yeliis .
ooziyaani yo7aataama yeliis; yo7aataami akaaza yeliis; akaazi hizqqiyaasa yeliis .
hizqqiyaasi minaasa yeliis; minaasee amoona yeliis; amooni yoosiyaasa yeliis .
israa7eela asay omoodettidi , baabiloone biitti biido wode , yoosiyaasi yo7aakiinanne a ishantta yeliis .
asay omoodetti baabiloone biitti biidoogaappe guyyiyan , yo7aakiini salaatiyaala yeliis; salaatiyaali zarubaabeela yeliis .
zarubaabeeli abiyuuda yeliis; abiyuudi eliyaaqiima yeliis; eliyaaqiimi azoora yeliis .
azoori xaadooqa yeliis; xaadooqi akiima yeliis; akiimi eliyuuda yeliis .
eliyuudi el77aazara yeliis; el77aazari maataana yeliis; maataani yaaqooba yeliis .
yaaqoobi kiristtoosa giyo yesuusa yelida mayraami azinaa yooseefa yeliis .
hegaa gishshawu , zare ubbay abrahaamappe daawita gakkanaassi tammanne oydda; daawitappe doommidi , asay baabiloone biitti omoodettidi biido wode gakkanaassi tammanne oydda; asay baabiloone biitti omoodettidi biido wodeppe kiristtoosi yelettido wodiyaa gakkanaassi tammanne oydda .
yesuus kiristtoosa yeletay hagaa mala; a aayyiyaa mayraama yooseefayyo giigaasu; a he wode yooseefaara gayttennan de7aydda , geeshsha ayyaanawu shahaaraasu .
o giigissi wottida yooseefi , xillo asa gididaagee , o kawushshanawu koyibeenna; ibaa qonccissennan o aggi bayanawu qoppiis .
shin i hegaa qoppishin , godaa kiitanchchay aymuwan aara gayttidi , &quot; daawita na7awu yooseefaa , mayraama geeshsha ayyaanawu shahaarido gishshawu , o ekkanaagaa yayyoppa .
attuma na7a a yelana; qassi neeni yesuusa gaada a sunttana; ayssi giikko , i ba asaa eta nagaraappe ashshana &quot; yaagiis .
qassi goday hananabaa yootiyaagaa baggaara ,
&quot; geela7iyaa shahaarada na7aa yelana; a sunttay amaanu7eela geetettana &quot; giidoogee polettana mala , hagee ubbay haniis; &quot; amaanu7eela &quot; giyoogee &quot; xoossay nunaara de7ees &quot; giyoogaa .
yooseefi xiskkuwaappe beegottidi , godaa kiitanchchay bana azazidoogaadan , mayraamo efiis .
shin ba bayra na7aa a yelana gakkanaassi o bochchibeenna; qassi na7aa yesuusa giidi sunttiis .
yesuusi yihudaa biittan beetaliheeme giyo kataman heeroodisi kawotidi de7iyo wode yelettiis; hegaappe guyyiyan , xoolinttiyaa paydiya asati arshsho baggappe yerusalaame yiidi ,
&quot; ayhuda kawo gidanawu yelettida na7ay awan de7ii ? ayssi giikko , nuuni arshsho baggaara kiyida a xoolinttiyaa be7idi , ayyo goynnanawu yiida &quot; yaagidi oychchidosona .
kawoy heeroodisi , hegaa siyidi dagammiis; yerusalaamen de7iya asay ubbaykka dagammiis .
heeroodisi qeese halaqata ubbatanne higgiyaa tamaarissiyaageeta xeesidi , &quot; kiristtoosi awan yelettanddeeshsha ? &quot; yaagidi oychchiis .
oychchin eti zaaridi , &quot; yihudaa biittan beetaliheeme kataman yelettana .
hananabaa yootiyaagee , yihudaa biittan de7iya beetaliheemee , neeni yihudaa biittaa haariyaageetuppe aynne laafakka . ayssi giikko , ta asaa , israa7eela haariyaagee neeppe kiyana giidi xaafiis &quot; yaagidosona .
hegaappe guyyiyan , heeroodisi arshsho baggappe yiida asata geeman xeesidi , xoolinttee etawu beettido wodiyaa etappe geeshshidi eriis .
yaatidi beetaliheeme eta yeddiiddi , &quot; biidi na7aa mintti koyite; a demmido wode taanikka baada ayyo goynnanaadan , tana erissite &quot; yaagiis .
eti kawoy giidoogaa siyidi biidosona; biiddi ogiyan arshsho baggaara eti kase be7ido xoolinttiyaa be7idosona; he xoolinttee na7ay de7iyoosaa gakkidi eqqana gakkanaassi , eta kaalettiis .
eti he xoolinttiyaa be7ido wode , zaway baynna daro ufayssaa ufayttidosona .
soo gelidi , na7ay ba aayee mayraamiira de7iyaagaa be7idosona; gulbbatidi ayyo goynnidosona; hegaappe guyyiyan , bantta saaxiniyaa dooyidi , worqqaa , ixaanaanne karbbiyaa ayyo immidosona .
eti heeroodisakko simmenna mala , xoossay aymuwan eta , &quot; inttena erite &quot; gin hara ogiyaara bantta dere simmidosona .
eti biidoogaappe guyyiyan , godaa kiitanchchay aymuwan yooseefayyo beettidi , &quot; heeroodisi na7aa woranawu koyiyo gishshawu , denddada na7aanne na7aa aayyiyo ekkada gibxxe biitti baqata; taani neeyyo odana gakkanaassi , yan uttaashsha &quot; yaagiis .
yaagin yooseefi qammi denddidi , na7aanne na7aa aayyiyo ekkidi , gibxxe biitti biis;
goday hananabaa yootiyaagaa baggaara , &quot; taani ta na7aa gibxxe biittaappe xeesaas &quot; giidoogee polettana mala , heeroodisi hayqqana gakkanaassikka i yan de7iis .
hegaappe guyyiyan , heeroodisi arshsho baggappe yiidaageeti bana cimmidoogaa erido wode , daro hanqqettiis; hanqqettidi xoolinttee kase beettido wodiyaabaa etappe siyidoogaadankka , wotaaddarata yeddidi , beetaliheemeeninne beetaliheeme heeran de7iya naa77u laytta attuma naatanne qassi naa77u layttappe guuxxiya attuma naata ubbaa worissiis .
hananabaa yootiya ermmaasi ,
&quot; yeehoynne zilaassay raama giyo kataman siyettiis; raaheela ba naatuyyo yeekkawusu . eti hayqqiichchido gishshawu , agga gin , aggennan ixxaasu &quot; giidi haasayidoogee polettiis .
shin heeroodisi hayqqidoogaappe guyyiyan , godaa kiitanchchay gibxxe biittan de7iya yooseefayyo aymuwan beettidi
a , &quot; dendda; na7aanne na7aa aayyiyo ekkada , israa7eela biitti simma; ayssi giikko , na7aa woranawu koyiyaageeti hayqqiichchidosona &quot; yaagiis .
yaagin yooseefi denddidi , na7aanne na7aa aayyiyo ekkidi , israa7eela simmiis .
shin yooseefi arkkelawoosi ba aawaa heeroodisa sohuwan yihudaa biittan kawotidoogaa siyido wode , yaa baanawu yayyiis; xoossay ayyo aymuwan yootin , galiila biitti biis .
hananabaa yootiyaageeti , &quot; asay a , naazireeta asa giidi xeesana &quot; giidoogee polettana mala , naazireeta giyo katamaa biidi de7iis .
he wode xammaqiya yohaannisi asaa ,
&quot; saluwaa kawotettay matattido gishshawu , intte nagaraappe simmite &quot; yaagiiddi , yihudaa bazzuwan yootiiddi yiis .
ayssi giikko , hananabaa yootiya isiyaasi , yohaannisabaa yootiiddi , &quot; issoy bazzon ba qaalaa xoqqu oottidi , godaa ogiyaa giigissite . i hemettana loossuwaakka ayyo sitti oottite giis &quot; yaagiis .
yohaannisawu gaameelaa ikisiyan dadettida afalay de7ees; qassi ba xeessan dafuwaa gixxees; i miyo qumaykka boolenne degeera eessa .
asay he wode yerusalaameppe , yihudaa biitta ubbasaappenne yorddaanoosa giyo shaafaa heeran de7iya biitta ubbaappe akko yees .
yiidi ba nagaraa paaxin , yorddaanoosa giyo shaafan asaa xammaqiis .
shin yohaannisi daro parisaawetinne saaduqaaweti xammaqettanawu baakko yiyaageeta be7idi , eta hagaadan yaagiis; &quot; ha shooshshatoo , xoossaa hanqqoy yaana haniyaagaappe baqatana mala , intteyyo oonee odiday ?
simmi intte intte nagaraappe simmidoogaa erissiyaabaa oottite .
intte intte wozanan , abrahaami nu aawaa giidi qoppoppite . ayssi giikko , taani inttessi yootays; xoossay ha shuchchata abrahaamassi na7a kessanawukka danddayees .
beexee mittaa xaphuwan qanxxanawu giigi uttiis; lo77o ayfiyaa ayfenna mitta ubbay qanxxettidi , taman yegettana .
&quot; intte intte nagaraappe simmidoogaa erissanawu , taani inttena haattan xammaqays; shin taappe guyyeera yiyaagee , inttena geeshsha ayyaanaaninne taman xammaqana . i taappe daro minnees; taani haray atto a caammaa tookkanawukka bessikke .
a kushiyan kattaa suraggiyo layday de7ees . kattaa qoxxiyo awudiyaa keehi geeshshees; ba gisttiyaa gootaran qolana; shin dalaa to77enna taman xuuggana &quot; yaagiis .
yesuusi he wode yohaannisan xammaqettanawu , galiilappe yorddaanoosa giyo shaafaa akko biis .
shin yohaannisi a , &quot; taani nenan xammaqettanawu koyiyo wode neeni taakko yay ? &quot; yaagidi , a qofaa laammanawu koyiis .
shin yesuusi zaaridi a , &quot; nuuni xillotetta ooso ubbaa hagaadan polanawu bessiyo gishshawu , ha77i tawu eeno ga &quot; yaagiis . yaagin yohaannisi awu eeno giis .
yesuusi xammaqettidoogaappe guyyiyan , sohuwaara haattaappe kiyiis; saloy dooyettin , xoossaa ayyaanay haraphphedan yiishiininne ba bolli wodhdhishin be7iis;
qassi saluwaappe , &quot; taani siiqiyo ta na7ay , tana ufayssiyaagee hagaa &quot; yaagiya qaalay yiis .
hegaappe guyyiyan , xalahe halaqay yesuusa paaccana mala , geeshsha ayyaanay bazzo yesuusa efiis .
efin yesuusi oytamu gallassaanne oytamu qammaa xoomidoogaappe guyyiyan namisettiis .
xalahe halaqay yiidi a , &quot; neeni xoossaa na7a gidikko , ane ha shuchchati oytta gidana mala azaza &quot; yaagiis .
shin yesuusi zaaridi , &quot; xoossaa maxaafay , asi xoossay haasayiyo qaala ubban de7anaappe attin , oytta xalaalan de7enna yaagees &quot; yaagiis .
hegaappe guyyiyan , xalahe halaqay yesuusa geeshsha katamaa efiidi , beeta maqidasiyaa xeeraa kessidi ,
&quot; neeni xoossaa na7aa gidikko , ane duge guppa . ayssi giikko , xoossaa maxaafay , xoossay ba kiitanchchata neeyyo azazana qassi eti ne tohoy shuchchan xubettenna mala , bantta kushiyan nena denttana yaagees &quot; yaagiis .
yesuusi zaaridi a , &quot; qassikka xoossaa maxaafay , godaa ne xoossaa paaccoppa yaagees &quot; yaagiis .
qassi xalahe halaqay yesuusa issi daro gita deriyaa xeeraa kessidi , sa7an de7iya kawotetta ubbaanne eta bonchchuwaa bessiis .
bessidi a , &quot; neeni taayyo gulbbatada goynnikko , taani hagaa ubbaa neeyyo immana &quot; yaagiis .
hegaappe guyyiyan , yesuusi zaaridi a , &quot; laa ha seexaanawu haakka; ayssi giikko , xoossaa maxaafay , godaayyo , ne xoossaayyo goynna; a xalaalawu ootta gees &quot; yaagiis .
hegaappe guyyiyan , xalahe halaqay a aggi bayin , kiitanchchati yiidi , ayyo oottidosona .
yohaannisi qashettidoogaa yesuusi siyido wode , galiila giyo biitti biis .
naazireeteppe kiyidi , qifirinaahooma katamaa biidi , yan de7iis; qifirinaahoomi zaabiloona biittaaninne nifttaaleema biittan abbaa matan de7ees .
hegee hanidoogee hananabaa yootiya isiyaasi giidoogee polettanaassa; hananabaa yootiya isiyaasi hagaadan yaagiis;
&quot; zaabiloona biittaaninne nifttaaleema biittan , abbaa ogiyan yorddaanoosa shaafaappe hefintta baggan , ayhuda gidenna asay de7iyo galiilan ,
xuman de7iya asay wolqqaama poo7uwaa be7iis . qassi hayquwaa kuway de7iyo biittan uttidaageetuyyo poo7oy kiyiis &quot; yaagiis .
he wodiyaappe doommidi yesuusi , &quot; intte nagaraappe simmite; ayssi giikko , saluwaa kawotettay matattiis &quot; giidi qaalaa yootuwaa doommiis .
yesuusi galiila abbaa mataara aadhdhiiddi , naa77u ishantti pheexiroosa giyo simooninne a ishaa inddiraasi , moliyaa oyqqiyaageeta gidido gishshawu , gitiyaa abban yeggiyaageeta be7iis .
be7idi eta , &quot; tana kaallite; taani inttena asa oyqqiyoogaa tamaarissana &quot; yaagiis .
yaagin eti sohuwaarakka bantta gitiyaa yeggi bayidi , yesuusa kaallidosona .
yesuusi hegaappe sinttawukko biiddi , hara naa77u ishantta , zabddiyoosa naata yaaqoobanne a ishaa yohaannisa be7iis; eti bantta aawaa zabddiyoosaara wolwolo giddon bantta gitiyaa giigissiyaageeta be7idi xeesiis .
xeesin sohuwaarakka eti wolwoluwaanne bantta aawaa yeggi bayidi , yesuusa kaallidosona .
yesuusi ayhuda woosa keettatun tamaarissiiddi , kawotettaa wonggeliyaa mishiraachchuwaa yootiiddinne qassi hargge ubbaappenne saho ubbaappe asaa pattiiddi , galiila biitta ubban yuuyiis .
a woree sooriyaa biittaa ubbaa gakkiis; asay dumma dumma harggiyan ohettidi harggida asaanne sahettida asa ubbaa , xalaheti oyqqido asaa , kaarettay oyqqido asaanne , qassi bollay silido asaa yesuusakko ehiis; ehin i eta pattiis .
daro asay galiilappe , tammu katamatuppe , yerusalaameppe , yihudaappenne yorddaanoosappe hefinttan de7iya biittaappe yesuusa kaalliis .
yesuusi daro asaa be7idi , deriyaa huuphiyaa kiyidi uttiis . bana kaalliyaageeti baakko shiiqin ,
tamaarissuwaa doommidi , eta hagaadan yaagiis .
bantta ayyaanan hiyyeesa gididoogaa eriyaageeti anjjettidaageeta; ayssi giikko , saluwaa kawotettay etassa .
kayyottiyaageeti anjjettidaageeta; ayssi giikko , xoossay eta minttettana .
ashkketi anjjettidaageeta; ayssi giikko , eti sa7aa laattana .
namisettiyaageetinne saamettiyaageeti kattaa haattaa koyiyoogaadan , xillobaa oottanawu laamotiyaageeti anjjettidaageeta; ayssi giikko , xoossay eta kalissana .
maariyaageeti anjjettidaageeta; ayssi giikko , xoossay eta maarana .
wozanaa geeshshati anjjettidaageeta; ayssi giikko , eti xoossaa be7ana .
asa sigettiyaageeti anjjettidaageeta; ayssi giikko , xoossay eta , ba naata giidi xeesana .
xillotettaa gishshawu yedetettiyaageeti anjjettidaageeta; ayssi giikko , saluwaa kawotettay etassa .
&quot; intte tana kaalliyo gishshawu , asay inttena boriyo wodenne wayssiyo wode , qassi intte bolli iitabaa ubbaa wordduwan haasayiyo wode , intte anjjettidaageeta .
intteyyo saluwan gita woytoy de7iyo gishshawu , ufayttite; hashshu giite; ayssi giikko , asay intteppe kase de7ida hananabaa yootiyaageetakka hegaadan wayssiis .
&quot; asa ubbaassi intte maxine mala; shin maxinee laqilaqana xayikko , naa77antto a waatidi laqilaqissanee ? kare olin , asi a yedhdhi hemettanaappe attin , wodeppe aynne go77enna .
&quot; sa7awu intte poo7o mala; deriyaa huuphiyan keexettida katamay geemmana danddayenna .
xomppe oyttidi , son de7iya asa ubbawu poo7ana mala , xoqqiyaasan wottiyoogaappe attin , kere giddon qum77i wottiya asi baawa .
hegaadankka , asi intte oottiyo lo77o oosuwaa be7idi , saluwan de7iya intte aawaa galatana mala , intte poo7oy asa sinttan poo7o .
&quot; taani muuse higgiyaanne hananabaa yootiyaageeti tamaarissiyoogaa xayssanawu yiidobaa intteyyo milatoppo; taani polanawu yiidoogaappe attin , xayssanawu yabeykke .
ayssi giikko , taani intteyyo tumaa odays; saloynne sa7ay aadhdhana gakkanaassi , qassi ubbabaykka polettana gakkanaassi , higgiyaappe issi qaalaykka woy issi pitaleekka xayenna .
hegaa gishshawu , ha azazo ubbaappe guuxxiya issi azazuwaa kanttiya uray ooninne , qassi haratikka baagaadan oottanaadan tamaarissiya uray ooninne , saluwaa kawotettan ubbaappe guutta gidana; shin higgiyaa oottiyaageenne tamaarissiyaagee ooninne saluwaa kawotettan gita gidana .
ayssi giikko , taani intteyyo odays; intte xillotettay higgiyaa tamaarissiyaageetu xillotettaappenne parisaawetu xillotettaappe darana xayikko , saluwaa kawotettaa intte mulekka gelekketa .
&quot; beni asaa , asa woroppa; asa worida ooninne pirddettana giidoogaa siyideta .
shin taani intteyyo odays; ba ishaa hanqqettiya ubbay pirddettana; ba ishaa cayiya ubbay yaa7aa pirddawu shiiqana; qassi ba ishaa , eeyyay giya ubbay gaannabiyaa tamaa pirddawu shiiqana .
hegaa gishshawu , neeni yarshshiyoosan yarshshishin , ne ishaa naaqqidobay neeyyo hegan hassayettikko ,
ne yarshshuwaa he sohuwankka yegga bayada ba; kasetada ne ishaara sigettaychcha; hegaappe guyyiyan yaada , ne yarshshuwaa yarshsha .
&quot; nena mootiyaagaara pirdda keettaa baydda ogiyan elle aara sigettaychcha; hegee xayikko , i nena daanna sintti aattana; qassi daannay nena polisiyawu aattidi immin , polisee nena qachchana .
taani neeyyo tumaa odays; neeni issi santtimee attennan , ne maqqaccuwaa wurssada qanxxana gakkanaassi , mulekka qasho keettaappe kiyakka .
&quot; shaaramuxoppa giidoogaa siyideta .
shin taani intteyyo odays; maccaaro xeellidi amottiya ubbay , ba wozana giddon he wode iira shaaramuxiis .
ne ushachcha ayfee nena nagara ootissikko , neeppe shoddada ola baya; ayssi giikko , ne bollay muleera gaannabiyaa taman olettanaagaappe , appe issoy xayiyoogee neeyyo keha .
qassi ne ushachcha kushee nena nagara ootissikko , neeppe qanxxada ola baya; ayssi giikko , ne bollay muleera gaannabiyaa taman olettanaagaappe , appe issoy xayiyoogee neeyyo keha .
&quot; qassi ba machchiyo yeddiya ooninne o yeddiyo paramaa immo geetettiis .
shin taani intteyyo odays; ba machchiyaa shaaramuxennan de7ishin yeddiya ooninne o shaaramuxa kessees; qassi azinay yeddido maccaasiyo ekkiya ooninne shaaramuxees .
&quot; qassi beni asaa , wordduwan caaqqoppa , shin ne godawu caaqqidoogaa pola giidoogaa siyideta .
shin taani intteyyo odays; mulekka caaqqoppite; saloy xoossaa kawotaa araataa gidiyo gishshawu , saluwan mulekka caaqqoppitenne;
qassi sa7ay a gedee yedhdhiyoosaa gidiyo gishshawu , sa7an caaqqoppite; qassi yerusalaamee gita kawuwaa katama gidiyo gishshawu , yerusalaamenkka caaqqoppite .
neeni issi binnaanakka bootta woy karetta kessanawu danddayenna gishshawu , ne huuphiyankka caaqqoppa .
shin intte , ee woy , chii giite; hageetuppe hara caaqoy xalahe halaqaappe yees .
&quot; ayfe gishshaa ayfe; achcha gishshaa achcha giidoogaa siyideta .
shin taani intteyyo odays; intteyyo iitabaa oottiya uraa diggoppite; ooninne ne ushachcha bagga qinxxalliyaa baqqikko , ne haddirssa bagga qinxxalliyaakka a bessa;
ne qoliyaa ekkanawu issi uray nena mootikko , he uray ne kootiyaakka ekko .
ooninne nena issi saate ogiyaa banaara wolqqan efiikko , aara naa77u saate ogiyaa ba .
nena woossiya urawu imma; qassi neeppe tal77ana koyiya urawukka diggoppa .
&quot; ne shooruwaa siiqa; ne morkkiyaa morkka giidoogaa siyideta .
shin taani intteyyo odays; saluwan de7iya intte aawawu naata gidana mala , intte morkketa siiqite; inttena qanggiyaageetakka anjjite; inttena ixxiyaageetuyyo lo77obaa oottite; inttena wayssiyaageetuyyookka xoossaa woossite;
ayssi giikko , iita asawukka lo77o asawukka xoossay ba awaa awaxxissees; qassi xillotuyyookka nagaranchchatuyyookka ba iraa bukissees .
ayssi giikko , intte inttena siiqiyaageetu xalaalaa siiqikko , intteyyo ay woytoy de7ii ? haray atto , giiraa ekkiyaageetikka hegaadan oottoosona .
intte intte ishanttu xalaalaa sarotikko , harati oottiyoogaappe aadhdhiyaabaa ay oottidetii ? haray atto , xoossaa ammanenna asaykka hegaadan oottees .
hegaa gishshawu , saluwan de7iya intte aaway bali baynnaagaa gidiyoogaadan , inttekka bali baynnaageeta gidite .
&quot; intte ammano oosuwaa asa bessanawu asa sinttan oottenna mala naagettite; hegee xayikko , saluwan de7iya intte aaway intteyyo woytuwaa immenna .
&quot; hegaa gishshawu , intte aybakko hiyyeesawu immiyo wode , lo77o milatiya iitati banttana bonchchissanawu , ayhuda woosa keettatuuninne ogetun awaajissiyoogaadan awaajissoppite; taani intteyyo tumaa odays; eti bantta woytuwaa ekkiichchidosona .
shin intte hiyyeesawu immiyo wode , geeman immanaadan , intte ushachcha kushee oottiyoogaa intte haddirssa kushee eroppo;
geeman be7iya intte aaway intteyyo qoncciyan immana .
&quot; xoossaa woossiiddi , lo77o milatiya iitatudan hanoppite; ayssi giikko , banttana asi be7ana mala; ayhuda woosa keettatuuninne ogetu doonan eqqidi , xoossaa woossiyoogaa dosoosona; taani intteyyo tumaa odays; eti bantta woytuwaa muleera ekkiichchidosona .
shin intte xoossaa woossiyo wode , intte soo gelite; kariyaa gorddidi , geeman de7iya intte aawaa woossite; geeman be7iya intte aaway intteyyo qoncciyan immana .
&quot; xoossaa intte woossiyo wode , xoossaa ammanenna asaagaadan , mela biddoppite; ayssi giikko , xoossaa ammanenna asay adussidi xoossaa woossin siyees giidi qoppees .
hegaa gishshawu , he asaagaadan hanoppite; ayssi giikko , intte aaway inttena koshshiyaagaa intte woossanaappe kasetidi erees .
simmi intte hagaadan yaagidi , xoossaa woossite; saluwan de7iya nu aawawu , ne geeshsha sunttay anjjetto .
ne kawotettay yo; ne shenee saluwan hanidoogaadan , sa7ankka hano .
hachchi hachchi koshshiya qumaa nuuyyo hachchi imma .
nuuni nuna naaqqidaageetuyyo atto giyoogaadan , neenikka nu naaquwaa atto ga .
nuna iitabaappe ashshanaappe attin , paacen gelissoppa . kawotettay , wolqqaynne bonchchoy merinawukka neessa . amin77i yaagite .
&quot; intte inttena naaqqida hara asaa naaquwaa atto giikko , saluwan de7iya intte aawaykka intteyyo atto gaana .
shin intte inttena naaqqida hara asaa naaquwaa atto gaana xayikko , intte aawaykka intte naaquwaa atto geenna .
&quot; qassi intte xoomiyo wode , lo77o milatiya iitatudan , kayyottiyaabaa milatoppite; ayssi giikko , eti xoomiyoogaa asay be7ana mala , bantta som77uwaa bullaalissoosona; taani intteyyo tumaa odays; eti bantta woytuwaa muleera ekkiichchidosona .
&quot; shin intte xoomiyo wode , intte aaway intte xoomiyoogaa eranaappe attin ,
asi erenna mala , intte som77uwaa meeccite; intte huuphiyaakka tiyettite; yaatikko , geeman de7iya intte aaway intte oottiyoogaa geeman be7idi , intteyyo qoncciyan immana .
&quot; bil77i bashshiyoosaaninne birati shiyiyoosan , kaysoykka bookkidi wuuqqiyoosan , sa7an intte huuphessi miishsha dagayoppite .
shin bil77inne qunoy bashshennasan , kaysoykka bookkidi wuuqqennasan intte huuphessi saluwan miishsha dagayite .
ayssi giikko , ne wozanay ne miishshay de7iyoosan de7ana .
&quot; bollaa xomppee ayfiyaa; hegaa gishshawu , ne ayfee payya gidikko , ne bolla ubbay poo7o gidana .
shin ne ayfee payya gidana xayikko , ne bolla ubbay xumana; simmi ne bolli de7iya poo7oy xumikko , xumay ay keenaa xumanddeeshsha !
&quot; naa77u godatuyyo haarettanawu danddayiyay ooninne baawa; ayssi giikko , woy issuwaa ixxidi , hinkkuwaa siiqana; woy issuwaa bonchchidi , hinkkuwaa karana; xoossaassinne miishshaassi haarettanawu danddayekketa .
&quot; hegaa gishshawu , taani intteyyo odays; intte paxa de7anawu maanabaassinne uyanabaassi , woy intte bollawu maayanabaassi hirggoppite; shemppoy qumappe aadhdhennee ? qassi bollay maayoppe aadhdhennee ?
paalliya kafota xeellite; eti zerokkona; cakkokkona; gootarankka qolokkona; shin saluwan de7iya intte aaway eta mizees; intte etappe keehi aadhdhekketii ?
intte giddon keehi qoppidi , ba geesaa bolli issi wara gujjanawu danddayiyay oonee ?
&quot; ayssi maayossi hirggeetii ? dembban de7iya ciishshati waani dicciyaakko , akeeki xeellite; eti daafurokkona woy puutto suqqokkona .
shin taani intteyyo odays; haray atto , solomoni hegaa keena bonchchettidaagaa gidiiddi , he ciishshatuppe issuwaagaa malaa maayibeenna .
shin laafa ammanoy de7iyoogeetoo , xoossay , hachchi de7idi , wontto coociyaa taman eexxiya dembbaa maataa mayzziyaagee , inttena etaagaappe aattidi waati mayzzennee ?
simmi , nuuni ay maanee ? woy ay uyanee ? woy ay maayanee ? yaagidi hirggoppite .
ayssi giikko , he ubbabaa xoossaa ammanennaageeti darissidi koyoosona; he ubbay inttena koshshiyoogaa saluwan de7iya intte aaway erees .
shin kasetidi , xoossaa kawotettaanne a xillotettaa koyite; i intteyyo he ubbabaa immana .
hegaa gishshawu , wonttobawu hirggoppite; ayssi giikko , wonttoy bawu hirggana; gallassa ubbawukka gidiya a huuphe waayee de7ees .
&quot; xoossay intte bolli pirddenna mala , inttekka haratu bolli pirddoppite .
ayssi giikko , intte haratu bolli pirddiyoogaadan , xoossay intte bolli pirddana; qassi intte haratuyyo immanawu makkiyooban i intteyyo makkana .
ne ayfiyan de7iya tuussaa be7akka; shin ne ishaa ayfiyan de7iya suullaa ayssi xeellay ?
woy ne ayfiyan tuussay de7ishin , neeni ne ishaa , taani ne ayfiyaappe suullaa kessoo waanada gaanawu danddayay ?
laa ha lo77o milatiya iitawu , kasetada ne ayfiyaappe tuussaa kessargga; hegaappe guyyiyan , ne ishaa ayfiyaappe suullaa kessanawu geeshshada xeellana danddayaasa .
&quot; geeshshabaa kanatuyyo immoppite; eti guyye simmidi , inttena saxxana . qassi inqquwaa giyo intte al77o shuchchaa gudunttatu sintti oloppite; eti bantta tohuwan yedhdhana .
&quot; woossite; intte ekkana . koyite; intte demmana . kare yiidi xeesite; intteyyo karee dooyettana .
ayssi giikko , woossiya ubbay ekkana; koyiya uray demmana; qassi kare yiidi xeesiya urawu karee dooyettana .
woy intte giddon ba na7i , oytta imma giikko , shuchcha immiya aawu de7ii ?
qassi , mole imma giikko , ayyo shooshsha immanee ?
intte iita gidiiddi , intte naatussi lo77obaa immiyoogaa erikko , yaatin , saluwan de7iya intte aaway bana woossiyaageetussi lo77obaa waati darissidi immanddeeshsha !
&quot; hegaa gishshawu , hara asi intteyyo oottanawu koyiyo ubbabaa inttekka asawu oottite; ayssi giikko , muuse higgiyaa birshshettaynne hananabaa yootiyaageeti tamaarissiyoogee hegaa .
&quot; un77o penggiyaara gelite . ayssi giikko , bashshawu efiya penggee aaho; ogeekka woggaa . hegaara geliya asaykka daro .
&quot; ayssi giikko , de7uwawu efiya penggee un77o; ogeekka xuntta . qassi hegaara biya asatikka amaridaageeta .
&quot; bolla baggaara dorssa milatidi , inttekko yiya wordduwaa hananabaa yootiyaageetuppe naagettite; shin tumaappe eti garssa baggaara wanggireellotu mala .
eti ayfiyo ayfiyan intte eta erana; aguntti woyne giyo turaa ayfe ayfenna; gom77oreekka balase giyo mittaa ayfe ayfenna .
hegaadankka , lo77o mitta ubbay lo77o ayfe ayfees; shin iita mitti iita ayfe ayfees .
lo77o mitti iita ayfe ayfanawu danddayenna; qassi iita mittikka lo77o ayfe ayfanawu danddayenna .
lo77o ayfe ayfenna mitta ubbay qanxxettidi , taman yegettana .
hegaa gishshawu , intte eti ayfiyo ayfiyan eta erana .
&quot; saluwan de7iya ta aaway giidoogaa oottiya uray saluwaa gelanaappe attin , ta godawu , ta godawu giya ubbay gelenna .
he gallassi daro asay tana , nu godawu , nu godawu , nuuni ne sunttan hananabaa yootibookkonii ? ne sunttan xalaheta kessibookkonii ? qassi nuuni xoossay oottiyo malaataa ne sunttan oottibookkonii ? yaagana .
taani he wode eta , taani inttena mulekka erikke; iitabaa oottiyaageeti intte ta matappe haakkite yaagana .
&quot; hegaa gishshawu , hagaa ta qaalaa siyidi oottiya ubbay shuchchan ba keettaa keexxida wozannaama asa mala .
iray bukkiis; di7oy di77iis; carkkoykka carkkidi , he keettaa sugiis . shin keettay shuchchan keexettido gishshawu kunddibeenna .
&quot; hagaa ta qaalaa siyidi oottenna asay ubbay , ba keettaa shafiyan keexxida eeyya asa mala .
iray bukkiis; di7oy di77iis; carkkoykka carkkidi , he keettaa sugin , keettay kunddiis . he keettay wolqqaama kunddettaa kunddiis &quot; yaagiis .
yesuusi ba haasayiyoogaa wurssido wode , asay i tamaarissiyoogan garamettiis .
ayssi giikko , i eta tamaarissiiddi , higgiyaa tamaarissiyaageetudan gidennan , bawu alaafetettay de7iyo asadan tamaarissees .
yesuusi deriyaappe wodhdhido wode , daro asay a kaalliis .
inchchirichchay oyqqido issi bitanee yesuusakko yiidi , a sinttan gulbbatidi , &quot; godawu , neeni koyikko , tana pattanawu danddayaasa &quot; yaagiis .
yesuusi ba kushiyaa yeddidi , a bochchidi , &quot; taani koyays; paxa &quot; yaagiis . yaagin sohuwaarakka inchchirichchay bitaniyaa yeddi aggiis .
yesuusi a , &quot; simmi hagaa ooyyoonne yootoppa; shin qeesiyaakko baada ne bollaa a bessa; neeni paxidoogaa asaa erissanawu muusee azazido yarshshuwaa yarshsha &quot; yaagiis .
yesuusi qifirinaahooma katamaa gelido wode , issi mato halaqay akko yiidi ,
&quot; ta godawu , ta ashkkaraa asatettay silin , daro sahettiiddi , son zin77iis; hay pattarkkiishsha &quot; yaagidi woossiis .
woossin yesuusi , &quot; taani baada a pattana &quot; yaagiis .
shin mato halaqay zaaridi yaagiis; &quot; ta godawu , nena ta soo gelissanawu tawu bessenna; shin neeni doona xalaalaa haasaya; ta ashkkaray paxana .
ayssi giikko , taani taappe bollaara de7iyaageetuyyo haarettiya asa; qassi taappe garssaara wotaaddarati de7oosona . taani issuwaa , ba giikko bees; qassi hinkkuwaa , haaya giikko yees; ta ashkkaraa , hagaa ootta giikko oottees &quot; yaagiis .
yesuusi hegaa siyido wode garamettidi , bana kaalliya asaa hagaadan yaagiis; &quot; taani intteyyo tumaa odays; taani hagaa mala ammanuwaa haray atto , israa7eela biittankka be7abeykke .
taani intteyyo odays; daro asay arshshoppenne arggoppe yiidi , abrahaamaara , yisaaqaaranne yaaqoobaara saluwaa kawotettan issippe uttana .
shin kawotettan de7anawu bessiyo asay xumawu kare olettana; hegan eti yeekkananne bantta achchaa garccana &quot; yaagiis .
yesuusi mato halaqaa , &quot; ne soo ba; neeni ammanidoogaadan neeyyo hanana &quot; yaagiis; yaagin mato halaqaa ashkkaray he saatenkka paxi aggiis .
yesuusi pheexiroosa soo biidi , a bollotiyaa qoxonne misho harggada zin77idaaro be7iis .
i kushiyaa i bochchin , qoxoynne mishoy o aggi bayiis; aggi bayin , a denddada ayyo oottaasu .
sa7ay omariyo wode , asay xalaheti oyqqido daro asaa yesuusakko ehiis;
hananabaa yootiya isiyaasi , &quot; i nu sahuwaa bawu ekkiis; qassi nu harggiyaakka tookkiis &quot; giidoogee polettana mala , yesuusi tuna ayyaanata ba qaalan kessidi , harggida asa ubbaakka pattiis .
yesuusi daro asay ba matan yuuyi aadhdhidi eqqidoogaa be7idi , abbaappe hefintti pinnana mala , ba erissiyo ashkkarata azaziis .
higgiyaa tamaarissiya issoy akko yiidi , &quot; tamaarissiyaagoo , neeni biyoosaa ubbaa taani nena kaallana &quot; yaagiis .
yesuusi a , &quot; worakanatussi ollay de7ees; kafotussikka keettay de7ees; shin taani , asa na7ay , zin77ada shemppa ekkiyoosikka tawu baawa &quot; yaagiis .
qassi kaalliyaageetuppe issoy a , &quot; godawu , taani kaseta baada ta aawaa moogoo ? &quot; yaagiis .
shin yesuusi a , &quot; neeni tana kaalla; hayqqidaageeti bantta hayqqidaageeta moogona &quot; yaagiis .
yesuusi wolwoluwan gelin , erissiyo ashkkarati aara biidosona .
beetay wolwoluwaa kumana gakkanaashin , sohuwaara abban wolqqaama gotee denddiis; shin yesuusi xiskkiis .
erissiyo ashkkarati akko biidi , xiskkuwaappe denttidosona; denttidi a , &quot; godawu , nuuni xayoos; nuna ashsharkkii &quot; yaagidosona .
yesuusi eta , &quot; ha ammanoy paccidoogeetoo , ayssi yayyeetii ? &quot; yaagiis . hegaappe guyyiyan denddidi , gotiyaanne beetaa aggite gin , goteenne beetay woppu giidosona .
asay garamettidi , &quot; hagee laa haray atto , goteenne beetay azazettiyoogee ayba asee ? &quot; yaagiis .
yesuusi abbaappe hefinttan de7iya gerggesenoona giyo biittaa pinniis; xalaheti oyqqido naa77u asati he biittan de7oosona; asa moogiyo gonggoluwaappe eti kiyidi , aara gayttidosona . eti daro wolqqaama gidiyo gishshawu , ooninne he ogiyaara aadhdhanawu danddayibeenna .
eti bantta qaalaa xoqqu oottidi , &quot; xoossaa na7awu , nunanne nenanne aybee gattiyay ? wodee gakkennan nuna qaxxayanawu yaadii ? &quot; yaagidosona .
etappe haahuwan gudunttaa wudee heemettees .
xalaheti yesuusa , &quot; neeni nuna kessanabaa gidikko , hini gudunttaa wudiyaa giddo yeddarkkii &quot; yaagidi woossidosona .
yesuusi eta , &quot; biite &quot; gin eti bitaniyaappe kiyidi biidi , gudunttatun gelidosona . gelin gudunttaa wudee ubbay kakaa huuphiyaara jaamiiddi , abban gelidi , meetetti bayiis .
gudunttaa wudiyaa heemmiyaageeti baqatidi , katamaa biidosona; biidi xalaheti oyqqido asati hanidobaa ubbaa yootidosona .
yootin kataman de7iya asay ubbay yesuusaara gayttanawu kiyiis; a be7ido wode , ba biittaappe baana mala woossiis .
yesuusi wolwoluwan gelidi , abbaa pinnidi , ba katamaa biis .
amarida asati bollay silido issi bitaniyaa halan tookkidi , yesuusakko ehiidosona; yesuusi eta ammanuwaa be7idi , bollay silido bitaniyaa , &quot; ta na7awu , yayyoppa; ne nagaray atto geetettiis &quot; yaagiis .
yaagin higgiyaa tamaarissiyaageetuppe issooti issooti bantta wozanan , &quot; laa ha bitanee xoossaa bolli iitabaa haasayeesittennee ! &quot; yaagidosona .
yesuusi eta qofaa eridi , eta hagaadan yaagiis; &quot; intte intte wozanan hegaadan iitabaa ayssi qoppeetii ?
ne nagaray atto geetettiis giyoogee mateeyye ? woy , dendda eqqada hemetta giyoogee matee ?
shin sa7aa bollan nagara atto gaanawu taayyo , asa na7aayyo , alaafetettay de7iyoogaa taani inttena erissana &quot; yaagidi , hegaappe he bollay silido bitaniyaa , &quot; dendda eqqa; yaatada ne halaa tookkada , ne soo ba &quot; yaagiis .
yaagin silida bitanee denddi eqqidi , ba soo biis .
shin daro asay hegaa be7idi yayyiis; yayyidi asaayyo hagaa mala alaafetettaa immida xoossaa galatiis .
yesuusi hegaara aadhdhiiddi , maatiyoosa giyoogee giiraa giiriyoosan uttidaagaa demmidi a , &quot; tana kaalla &quot; yaagiis . yaagin maatiyoosi denddi eqqidi , a kaalliis .
yesuusi maatiyoosa son qumaa maanawu uttidaashin , giiraa ekkiya daro asatinne nagaranchchati yiidi , aaranne i erissiyo ashkkaratuura issippe uttidosona .
issi issi parisaaweti hegaa be7idi , yesuusi erissiyo ashkkarata , &quot; inttena tamaarissiyaagee giiraa ekkiyaageetuuranne nagaranchchatuura qumaa ayssi issippe mii ? &quot; yaagidosona .
shin yesuusi eti giyoogaa siyidi , &quot; hargganchchatussippe attin , payyatuyyo aakime koshshenna .
shin intte biidi , xoossaa maxaafay , taani maarotettaa koyaysippe attin , yarshshuwaa koyikke giyoogee woygiyoogaakkonne erite; ayssi giikko , taani nagaranchchata xeesanawu yiidoogaappe attin , xillota xeesanawu yabeykke &quot; yaagiis .
he wode yohaannisi erissiyo ashkkarati yesuusakko yiidi , &quot; nuuninne parssaaweti xoomoos; shin neeni erissiyo ashkkarati ayssi xoomokkonaa ? &quot; yaagidi a oychchidosona .
yesuusi eta hagaadan yaagiis; &quot; bullachchaa yiida asati machchiyo ekkiyaagee banttanaara de7ishin , kayyottanawu danddayiyoonaa ? danddayokkona; shin machchiyo ekkiyaagaa eta matappe efaana wodee yaana; eti he wode xoomana .
&quot; ceega maayo bolli ooratta woto wotti sikkiya asi baawa; ayssi giikko , he wotoy maayuwaa peererettana; peerettaykka kaseegaappe darana .
ho77o woyne eessa ceega ogoron naaqqiya asi baawa . shin naaqqikko , he woyniyaa eessay ogoruwaa daakkana; bawukka gukkana; ogoroykka moorettana . shin , ho77o woyne eessa ooratta ogoron naaqqeettees; naa77aykka moorettokkona &quot; yaagiis .
yesuusi etayyo hegaa odishin , ayhuda halaqatuppe issoy akko yiidi , a sinttan gulbbatidi , &quot; ta na7iyaa ha77i hayqqaasu; shin neeni yaada ne kushiyaa i bolli wottarkkii; hayquwaappe a paxana &quot; yaagiis .
yaagin yesuusi denddidi , ba erissiyo ashkkaratuura issippe a kaallidi biis .
biishin tammanne naa77u layttaasappe doommidi , i bollaappe suuttay goggiyo issi maccaasiyaa guyyeera shiiqada , yesuusa afalaa macaraa bochchaasu .
ayssi giikko , a ba wozanan , &quot; taani a afalaa xalaalaa bochchikko paxana &quot; yaagada qoppaasu .
shin yesuusi simmidi o xeellidi , &quot; ta na7ee , yayyoppa; nena ne ammanoy pattiis &quot; yaagiis . he sohuwaarakka maccaasiyaa paxa aggaasu .
yesuusi ayhuda halaqaa soo gakkido wode , yeehuwan dinkkiyaa punniya asaanne yeekkiya asaa be7idi ,
&quot; kare kiyite; guutta na7iyaa xiskkaasuppe attin , hayqqabeykku &quot; yaagiis . yaagin asay a bolli keehi miicciis .
shin daro asaa kare i kessidoogaappe guyyiyan , soo gelidi , na7ee kushiyaa oyqqiis; oyqqin na7iyaa dendda aggaasu .
he odoy he biitta ubbaa gakkiis .
yesuusi hegaara aadhdhidi biishin , naa77u qooqeti bantta qaalaa xoqqu oottidi , &quot; daawita na7awu , nuna maararkkii &quot; yaagiiddi a kaallidosona .
yesuusi soo gelido wode , qooqeti akko yiidosona; yin yesuusi eta , &quot; taani hagaa oottanawu danddayiyoogaa ammaneetii ? &quot; yaagiis . eti , &quot; ee godawu &quot; yaagidosona .
hegaappe guyyiyan , yesuusi eta ayfiyaa bochchidi eta , &quot; intteyyo intte ammanuwaadan hano &quot; yaagiis .
eta ayfee dooyetti aggiis; yesuusi etayyo , &quot; hagaa ooyyoonne odoppite &quot; yaagidi minttidi yootiis .
shin asati biidi , he biitta ubban yesuusabaa odidosona .
eti kiyidi biishin , amarida asati xalahee oyqqin duudida bitaniyaa yesuusakko ehiidosona .
yesuusi xalahiyaa kessidoogaappe guyyiyan , duude bitanee haasayiis . asay , &quot; hagee oorattabaa; hagaa malabay israa7eela biittan mulekka hanibeenna &quot; yaagiis .
shin parisaaweti , &quot; i xalahetu halaqaa wolqqan xalaheta kessees &quot; yaagidosona .
yesuusi eta ayhuda woosa keettatun tamaarissiiddinne kawotettaa wonggeliyaa mishiraachchuwaa yootiiddi , qassi hargge ubbaappenne saho ubbaappe asa pattiiddi , wogga katamatuuninne qeeri katamatun ubban yuuyiis .
daro asaa be7idi , heemmiya asi baynna dorssadan asay hirggiyo gishshawunne asaa maaddiyaabi baynna gishshawu , asaayyo qarettiis .
yaatidi ba erissiyo ashkkarata , &quot; kattay daro; shin cakkiya asay guutta .
simmi kattaa goday kattaa cakkanawu oosanchcha yeddana mala , a woossite &quot; yaagiis .
yesuusi ba tammanne naa77u erissiyo ashkkarata xeesidi , eti tuna ayyaanaa kessana mala , qassi hargge ubbaanne saho ubbaa pattana mala , etayyo maataa immiis .
yesuusi kiittido tammanne naa77atu sunttay , koyroogee pheexiroosa giyo simoonanne a ishaa inddiraasa , zabddiyoosa naata ishantta , yaaqoobanne yohaannisa ,
piliphphoosanne barttalamoosa , toomaasanne giiraa ekkiya maatiyoosa , ilppiyoosa na7aa yaaqoobanne taaddiyoosa giyo libddiyoosa;
ba biittawu mishettiya simoonanne yesuusa aattidi immida asqqorootu yihudaa .
yesuusi ha tammanne naa77ata hagaadan yaagidi kiittiis; &quot; ayhuda gidenna asaa biitti booppite; qassi samaaretu katamaakka geloppite;
hegaa gishshaa bayida dorssaakko , israa7eela asaakko biite .
biidi , saluwaa kawotettay matattiis yaagidi yootite .
hargganchchata pattite; hayqqidaageeta hayquwaappe denttite; inchchirichchay oyqqidoogeetakka pattite; xalahetakka kessite . intte coo ekkideta; coo immite .
worqqa woy bira woy santtime intte kiisiyan oyqqoppite;
woy ogiyawu qarcciita , woy naa77antto qole , woy caamma woy xam77a oyqqoppite . ayssi giikko , oosanchchawu koshshiyaabaa immanawu bessees .
&quot; intte geliyo kataman woy qeeri kataman ubban inttena mokkanawu ufayttiyay oonakkonne akeekan xomoosite; intte hegaappe kiyana gakkanaashin , aagan uttite .
qassi soo geliiddi sarotite .
he keettan de7iya asay inttena mokkikko , intte sarotido sarotay eta gakko . shin eti inttena mokkennan ixxikko , intte sarotido sarotay intteyyo guyye simmo .
qassi issi issi keettay woy katamay inttena mokkennan woy intte yootiyoobaa siyennan ixxikko , he keettaappe woy he katamaappe kiyiiddi , intte tohuwaappe buhiyaa shocite .
taani intteyyo tumaa odays; xoossay pirddaa gallassi he katamaa asatuppe , sadooma katamaa asawunne gamoora katamaa asawu pirddaa kehissana .
&quot; be7ite ! taani inttena dorssaa wanggireello giddo yeddiyoogaadan yeddays . hegaa gishshawu , shooshshadan cincca gidite; qassi haraphphedan , ashkke gidite .
shin asappe naagettite . ayssi giikko , asi inttena pirdda keettawu aattidi immana; qassi ba ayhuda woosa keettatunkka inttena lissuwan garafana .
deriyaa haariyaageetu sinttaaninne kawotu sinttan ta gishshawu intte eqqidi , etassinne ayhuda gidenna asaassi wonggeliyaa mishiraachchuwaa yootana .
shin eti inttena pirddawu aattiyo wode , intte haasayanabaa he saatiyan xoossay intteyyo immiyo gishshawu , intte gaanabawunne woy woygi haasayanaakkonne hirggoppite .
ayssi giikko , inttenan de7idi haasayiyay intte aawaa geeshsha ayyaanaa gidiyoogaappe attin , haasayiyaageeti inttena gidekketa .
&quot; ishay ba ishaa , aaway ba na7aa worissana; naati bantta aawatu bollinne bantta aayetu bolli denddidi , eta worissana .
qassi asay ubbay inttena ta sunttaa gishshawu ixxana; shin wurssettay gakkanaashin gencciyaagee attana .
eti inttena issi katamaappe yedettikko , hara katamaa baqatite . ayssi giikko , taani intteyyo tumaa gays; taani , asa na7ay , yaana gakkanaashin , intte intte oosuwaa israa7eela katama ubban ootti wurssekketa .
&quot; tamaariyaagee bana tamaarissiyaagaappe darenna; ashkkaraykka ba godaappe darenna .
tamaariyaagee bana tamaarissiyaagaa keeni gidiyoogee , ashkkaraykka ba godaa keeni gidiyoogee awu gidana; eti keettaawaa bi7eeli-zeebula giidi xeesikko , a so asaa ay keenaa mooridi xeesaneeshsha !
&quot; simmi asassi yayyoppite; ayssi giikko , gentti wottidobay qoncciyaa kiyennan attenna; qottidobaykka erettennan attenna .
taani intteyyo xuman odiyoobaa poo7uwan haasayite; intteyyo hayttan saasukkidi odidobaa , keettaa huuphiyan awaajjite .
ashuwaa woriyaageetuyyo yayyoppite; eti shemppuwaa woranawu danddayokkona . shin shemppuwaanne ashuwaa gaannabiyan xayssanawu danddayiya xoossaassi yayyite .
naa77u siine kafoti bakkannan bayzettokkonaayye ? intte aaway gaana xayikko , he siine kafotuppe issinniyaakka sa7an wodhdhukku .
shin haray atto , intte huuphiyan de7iya binnaana ubbaykka qoodan de7ees .
simmi yayyoppite; daro siine kafotuppe intte aadhdheeta .
&quot; hegaa gishshawu , asa sinttan tabaa markkattiya ooyyo gidikkonne , taanikka saluwan de7iya ta aawaa sinttan markkattana;
shin asa sinttan tana kaddiya oonanne taanikka qassi saluwan de7iya ta aawaa sinttan a kaddana .
&quot; taani sa7aassi sarotettaa ehaanawu yiidobaa inttessi milatoppo; taani tooraa ehaanawu yiidoogaappe attin , sarotettaa ehaanawu yabeykke .
ayssi giikko , taani na7aa a aawaappe , na7iyo i aayeeppe , na7aa machchiyookka i bolloteeppe shaakkanawu yaas;
asassi morkketi a so asata gidana .
&quot; ba aawaa woy ba aayyiyo taappe aattidi siiqiyaagee tabaa gidanawu bessenna; ba attuma na7a woy ba macca na7iyo taappe aattidi siiqiyaagee tabaa gidanawu bessenna .
ba masqqaliyaa tookkidi , ta geeduwaa kaallennaagee tabaa gidanawu bessenna .
ba shemppuwaa ashshiyaagee bashshana; shin ta gishshawu ba shemppuwaa bashshiyaagee ashshana .
&quot; inttena mokkiyaagee tana mokkees; qassi tana mokkiyaagee tana kiittidaagaa mokkees .
hananabaa yootiyaagaa hananabaa yootiyaagaa sunttan mokkiyaagee , hananabaa yootiyaagaa woytuwaa aara shaakkana; qassi xilluwaa xilluwaa sunttan mokkiyaagee , xilluwaa woytuwaa aara shaakkana .
ooninne ha ta erissiyo ashkkaratuppe guuxxiya issuwawu tana kaalliyaagee a gidiyo gishshawu , haray atto bule haatta xalaalaa uyanawu immikkokka , taani intteyyo tumaa gays; i ba woytuwaa ekkana &quot; yaagiis .
yesuusi ba tammanne naa77u erissiyo ashkkarata azaziyoogaa polido wode , hegaappe denddidi , katamatun tamaarissanawunne yootanawu biis .
xammaqiya yohaannisi qasho keettan de7iiddi , yesuusi oottidobaa siyidi , ba erissiyo ashkkaratuppe akko kiittidi ,
&quot; yaanaagee neneeyye ? woy nuuni haraa naaganee ? &quot; yaagidi oychchiis .
oychchin yesuusi zaaridi , etayyo hagaadan yaagiis; &quot; biidi intte be7iyoogaanne siyiyoogaa yohaannisawu yootite;
qooqeti xeelloosona; wobbeti hemettoosona; inchchirichchay oyqqidoogeeti paxoosona; tulleti siyoosona; hayqqidaageeti denddoosona; hiyyeesati wonggeliyaa mishiraachchuwaa siyoosona .
tana sirenna uray anjjettidaagaa &quot; yaagiis .
yohaannisi erissiyo ashkkarati guyye simmidi biishin , yesuusi yohaannisabaa shiiqida asaassi hagaadan yaagidi haasayiis; &quot; ay be7anawu bazzo kiyidetii ? carkkoy qaattiyo shombboquwaa be7anawu kiyidetiiyye ?
yaatin , ay be7anawu kiyidetii ? lo77iya maayuwaa maayida bitaniyaa be7anawu kiyidetiiyye ? lo77iya maayuwaa maayiyaageeti kawotu keettan de7oosona .
yaatin , ay be7anawu kiyidetii ? hananabaa yootiyaagaa be7anawu kiyidetii ? ee , taani intteyyo odays; hananabaa yootiyaagaappekka aadhdhiyaagaa be7ideta .
ayssi giikko , xoossaa maxaafan , xoossay , &quot; be7a , ta kiittiyoogaa taani neeppe sinttawu yeddana . i neeyyo ogiyaa kessana &quot; yaagees. geetettidi yohaannisabay xaafettiis .
taani intteyyo tumaa odays; aayee uluwaappe yelettida asa ubban xammaqiya yohaannisappe aadhdhiya ooninne de7ibeenna; shin saluwaa kawotettan ubbaappe laafiyaageekka appe aadhdhana .
xammaqiya yohaannisa wodiyaappe doommidi , hachchi gakkanaashin , saluwaa kawotettay daro naaqettees; wolqqaama asati wolqqan a ekkoosona .
ayssi giikko , hananabaa yootiya ubbatinne muuse higgee yohaannisa wode gakkanaashin , kawotettaabaa haasayidosona;
intte eta kiitaa ammananabaa gidikko , yaana giido eelaasi ha yohaannisa .
simmi siyiya haytti de7iyoogee siyo !
&quot; shin taani ha wodiyaa asaa aybiira leemisoo ? eti qocan uttiya naata milatoosona; eti bantta laggeta xeesidi ,
nuuni intteyyo cachcha zayiyaa punnida; shin duribeekketa; yeeho yettaakka kessida; shin yeekkibeekketa yaagoosona .
ayssi giikko , yohaannisi xoomiiddinne woyne eessa uyennan yin eti , a bolli xalahee de7ees yaagidosona .
taani , asa na7ay , mayddanne uyaydda yin , eti tana , ha yoraanne woyne eessaa uyiyaagaa be7ite; giiraa ekkiyaageetuuranne nagaranchchatuura siiqettees yaagoosona; shin xoossaa aadhdhida eratettay ba oosuwan tuma gididi beettees &quot; yaagiis .
hegaappe guyyiyan , yesuusi ba malaataappe dariya baggaa oottido katamatun de7iya asay bantta nagaraappe simmibeenna gishshawu , eta hagaadan yaagidi , boruwaa doommiis;
&quot; koraaziine katamawu , neeyyo aayye7ana; beetasayda katamawu , neeyyookka aayye7ana; ayssi giikko , intte bolli xoossay oottido malaatay xiiroosa katamaaninne sidoona kataman oosettidobaa gidiyaakko , eti waaruwaa maayidi , bidinttaa tisttettidi , beni bantta nagaraappe simmanaagaa shin .
taani intteyyo odays; pirddaa gallassi xoossay intteppe xiiroosa katamawunne sidoona katamawu pirddaa kehissana .
qassi qifirinaahooma katamawu , neeni saluwaa pude xoqqu gaanawu koyadii ? neeni si7ooliyaa duge yegettana; ayssi giikko , ne bolli xoossay oottido malaatay sadooma kataman oosettidobaa gidiyaakko , sadooma katamay hachchi gakkanaassikka de7anaagaa shin .
taani intteyyo odays; pirddaa gallassi xoossay neeppe sadoomayyo pirddaa kehissana &quot; yaagiis .
yesuusi he wode zaaridi , hagaadan yaagiis; &quot; ta aawawu , saluwaa sa7aa godawu , neeni hagaa aadhdhida eranchchatuppenne akeekanchchatuppe genttada , erenna naatussi qonccissido gishshawu , nena galatays;
ee ta aawawu , ayssi giikko , hagee ne shenedan oosettiis .
&quot; ta aaway taassi ubbabaa immiis; aawaappe haray na7aa erenna; na7aappenne na7ay aawaa bessanawu koyiyo asatuppe attin , haray aawaa erenna .
&quot; daafuranchchatoo , deexuwaa tookkiyaageetoo , ubbati taakko haa yiite; taani inttena shemppissana .
taani ashkkenne wozanappe kawuyyiyaagaa gidido gishshawu , ta qambbaran waaxettite; taappe tamaarite; intte shemppuwawukka intte shemppo demmana .
ayssi giikko , ta qambbaray giiga; qassi taani inttena toossidoogeekka kawushsha &quot; yaagiis .
yesuusi he wode sambbata gallassi , tiya bangga giddoora aadhdhees . aadhdhishin i erissiyo ashkkarati namisettidi , tiya banggaa duuttidi , muussaa doommidosona .
shin parisaaweti hegaa be7idi yesuusa , &quot; be7a , ne erissiyo ashkkarati sambbata gallassi oottanawu higge gidennabaa oottoosona &quot; yaagidosona .
shin yesuusi etassi hagaadan yaagiis; &quot; daawitinne aara de7iyaageeti namisettido wode , daawiti oottidobaa nabbabibeekketii ?
daawiti xoossaa keettaa gelidi , qeesetu xalaalay maanaappe attin , inne aara de7iyaageeti maanawu higge gidennaagaa xoossaassi yarshshido oyttaa miidi , banaara de7iyaageetussikka immiis .
woy sambbata ubban beeta maqidasiyan de7iya qeeseti sambbataa higgiyaa mooriyoogaa , qassi menttidi eti borettennaagaa muuse higgiyan nabbabibeekketii ?
shin taani intteyyo odays; beeta maqidasiyaappe aadhdhiyaagee hagan de7ees .
xoossaa maxaafay , taani maarotettaa koyaysippe attin , yarshshuwaa koyikke giyoogee woygiyoogaakko intte eriyaakko , nagari baynna asa bolli pirddekketa .
ayssi giikko , taani , asa na7ay , sambbataa godaa &quot; yaagiis .
yesuusi hegaappe denddidi , ayhuda woosa keettaa biis .
hegan kushee gunddido issi bitanee de7ees; yesuusa mootana koyiya asati , &quot; sambbatan , pattiyoogee higgee ? &quot; yaagidi a oychchidosona .
oychchin yesuusi eta , &quot; intte giddon issi dorssi de7iyo uray , he dorssay sambbata gallassi aafuwan kunddikko , oyqqidi kessennay oonee ?
yaatin , asi dorssappe waani keehi darennee ! hegaa gishshawu , sambbata gallassi lo77obaa oottiyoogee higge &quot; yaagiis .
hegaappe guyyiyan bitaniyaa , &quot; ne kushiyaa piddi ootta &quot; yaagin bitanee piddi oottin , a kushee hinkko kushiyaadankka paxi aggiis .
shin parisaaweti kare kiyidi , yesuusa waati woranaakko maqettidosona .
shin yesuusi eta zoretaa eridi , he sohuwaappe aggidi biishin , daro asay a kaalliis; harggida ubbaa pattiis .
xoossay hananabaa yootiya isiyaasa baggaara giidoogee polettana mala ,
yesuusi asatuyyo , &quot; tabaa hara asassi yootoppite &quot; yaagiis .
xoossay isiyaasa baggaara hagaadan yaagiis; &quot; taani doorido ta ashkkaray , taani siiqiyo , tana ufayssiyaagee hageeho . taani ta ayyaanaa a bolli wottana . i suure pirddaa ayhuda gidenna asa ubbawu yootana .
i palamettenna; woy wocamenna . ba qaalaakka ogiyan sissenna .
suure pirddaa i xoonissana gakkanaassi , dinccettida shombboquwaa menttenna; qassi cuwattiya muqaaddaakka i toyssenna .
ayhuda gidenna asay ubbay an ammanana &quot; yaagiis .
hegaappe guyyiyan , amarida asati xalahee oyqqin duudida issi qooqe bitaniyaa yesuusakko ehiidosona; yesuusi he duude bitaniyaa pattidi , haasayissiisinne a ayfiyaakka xeelissiisi .
asay ubbay garamettidi , &quot; laa hagee daawita na7a gidanddeeshsha ? &quot; yaagiis .
shin parisaaweti hegaa siyidi , &quot; ha bitanee xalahetu halaqay bi7eeli-zeebuli baayyo wolqqaa immin , xalaheta kessees &quot; yaagidosona .
shin yesuusi eta qofaa eridi , eta hagaadan yaagiis; &quot; ba giddon shaakettiya kawotetta ubbay xayana; qassi ba giddon shaakettiya katamay woy keetta asaykka eqqenna .
qassi seexaanay seexaanaa kessiyaabaa gidikko , ba giddon shaakettiis; yaatin , a kawotettay waanidi eqqanee ?
tawu bi7eeli-zeebuli wolqqaa immin , taani xalaheta kessiyaabaa gidikko , intte asawu wolqqaa ooni immin xalaheta kessanee ? hegaa gishshawu , eti intte bolli pirddana .
shin xoossaa geeshsha ayyaanay tawu wolqqaa immin , taani xalaheta kessiyaabaa gidikko , simmi xoossaa kawotettay inttekko yiichchiis .
&quot; woy asi kasetidi , wolqqaama asa qachchennan de7iiddi , a keettaa gelidi , a miishshaa bonqqanawu waanidi danddayii ? qachchidoogaappe guyyiyan , a keettaa bonqqana danddayees .
&quot; ta bagga gidenna uray tabaa ixxees; qassi tanaara issippe shiishshennaagee laalees .
hegaa gishshawu , taani intteyyo odays; xoossay asayyo ay nagara gidinkka , qassi ay cashsha gidinkka atto gaana; shin geeshsha ayyaanaa cayidaagaayyo atto geenna .
ta bolli , asa na7aa bolli , iitabaa haasayiya o nagaraanne xoossay atto gaana; shin geeshsha ayyaanaa bolli iitabaa haasayiya o nagaraanne sa7an gidin , saluwan gidin , xoossay atto geenna .
&quot; lo77o ayfiyaa demmanawu lo77o mittaa dichchana bessees; iita mittaa intte dichchikko , iita ayfiyaa demmana; ayssi giikko , mittay erettiyoy ba ayfiyo ayfiyaana .
shooshshatoo , intte iita gidiiddi , waatidi lo77obaa haasayanawu danddayeetii ? ayssi giikko , doonay wozana giddon kumidabaa haasayees .
lo77o asi ba lo77o minjjaappe lo77obaa kessees; qassi iita asi ba iita minjjaappe iitabaa kessees .
taani intteyyo odays; asi ba haasayido pattenna haasaya ubbawu pirddaa gallassi zaaro immana .
ayssi giikko , ne haasayay nena xillissana; woy ne haasayay ne bolli pirddana &quot; yaagiis .
hegaappe guyyiyan , higgiyaa tamaarissiya issi issi asatinne parisaaweti zaaridi yesuusa , &quot; tamaarissiyaagoo , neeni malaata oottishin , nuuni be7anawu koyoos &quot; yaagidosona .
shin i zaaridi , etayyo hagaadan yaagiis; &quot; ha wodiyaa asay iitay , xoossawu ammanettennaagee , malaata koyees; hananabaa yootiya yoonaasa malaataappe attin , hara malaati awu imettenna .
yoonaasi gita moliyaa uluwan heezzu gallassaanne heezzu qammaa de7idoogaadan , taani , asa na7aykka , biitta giddon heezzu gallassaanne heezzu qammaa de7ana .
nanawe asay yoonaasi yootidoogan bantta nagaraappe simmido gishshawu , pirddaa gallassi denddidi , inttena mootana; be7ite , yoonaasappe aadhdhiyaagee hagan de7ees .
tohossa bagga biittaa kawiyaa solomona aadhdhida eratettaa siyanawu sa7aa gaxaappe yiido gishshawu , pirddaa gallassi denddada , inttena mootana; be7ite , solomonappekka aadhdhiyaagee hagan de7ees .
&quot; tuna ayyaanay asaappe kiyido wode , baayyo shemppiyoosaa koyiiddi , haatti baynnasaara aadhdhees; shin demmenna .
he wode , taani aggada yiido ta keettaa simmana yaagees; simmidi yiyo wode , keettay mela de7iyaagaanne pitetti geeyidi , giigi uttidaagaa demmees .
hegaappe guyyiyan , biidi baappe iitiya laappun hara ayyaanata ehees; he ayyaanati gelidi , hegan de7oosona . he bitaniyaa de7oy kaseegaappe guyyeegee keehi iitees . ha wodiyaa iita asawukka qassi hegaadan hanana &quot; yaagiis .
yesuusi daro asaayyo haasayishin , a aayyiyaanne a ishantti aara haasayanawu koyidi , karen eqqidosona .
issoy a , &quot; ne aayyiyaanne ne ishantti nenaara haasayanawu koyidi , karen eqqidosona &quot; yaagiis .
shin yesuusi zaaridi , &quot; ta aayyiyaa oonee ? ta ishantti oonee ? &quot; yaagiis .
ba kushiyan ba erissiyo ashkkaratukko malaatidi , &quot; be7ite , ta aayyiyaanne ta ishantti hageetihona .
ayssi giikko , saluwan de7iya ta aaway koyiyoobaa oottiya ubbay , ta isha ta michchonne ta aayo &quot; yaagiis .
yesuusi he gallassi sooppe kiyidi , abbaa lanqqiyan uttiis .
keehi daro asay ba lanqqiyan yuuyi aadhdhidi shiiqettin , wolwoluwaa giddo gelidi uttiis; asay ubbay abbaa lanqqiyan eqqiis .
asaassi leemisuwan darobaa hagaadan yaagidi yootiis; &quot; issi bitanee zerettaa zeranawu kiyiis .
i zerishin , issi issi zerettay ogiyaa doonan wodhdhiis; wodhdhidaagaa kafoy yiidi miis .
qassi issi issi zerettay guutta biittay de7iyo shuchchaa anccuwaa bolli wodhdhiis; daro biittay baynna gishshawu , he zerettay sohuwaara mokkiis .
shin away kiyido wode carshshay shulliis; adussa xaphuwaa yeddibeenna gishshawu meli bayiis .
issi issi zerettay aguntta giddon wodhdhiis; wodhdhidi mokkidaagaa agunttay diccidi cuulliis .
issi issi zerettay aradda biittan wodhdhidi mokkiis; issoy xeetu ayfiyaa , issoy usuppun tammaa , issoy hasttamaa ayfiis .
siyiyo haytti de7iyo uray siyo ! &quot; yaagiis .
erissiyo ashkkarati yesuusakko shiiqidi , &quot; neeni ayssi etassi leemisuwan oday ? &quot; yaagidosona .
yesuusi zaaridi , etassi hagaadan yaagiis; &quot; inttessi saluwaa kawotettaa xuuraa eray imettiis; shin etassi imettibeenna .
ayssi giikko , de7iyoogawu gujettana; awu darana; shin baynnaagaappe haray atto , he de7iyaageekka ekettiichchana .
taani eti xeelliiddi demmenna gishshawunne siyiiddikka siyenna gishshawu , woy qassi eti akeekenna gishshawunne etawu leemisuwan odays .
&quot; isiyaasi etabaa hananabaa yootidoogee polettees; hananabaa yootidoogee hagaa; intte sissaa siyana; shin intteyyo gelenna; intte xeeluwaa xeellana; shin be7ekketa .
ayssi giikko , ha asaa wozanay dammiis; bantta hayttaa tulissidosona; bantta ayfiyaakka qilimmidosona . hegee baynnaakko , eti bantta ayfiyan be7ana; bantta hayttan siyana; bantta wozanankka akeekana; eti taakko , xoossaakko simmana; taanikka eta pattana , shin attiis yaagees .
&quot; shin intte ayfee xeelliyo gishshawunne intte hayttaykka siyiyo gishshawu , intte anjjettidaageeta .
taani intteyyo tumaa odays; hananabaa yootiya darotinne xilloti intte be7iyoogaa be7anawu amottidosona; shin be7ibookkona . intte siyiyoogaa siyanawu amottidosona; shin siyibookkona .
&quot; simmi kattaa zeriyaagaa leemisuwaa birshshettay giyoogaa siyite .
kawotettaa qaalaa siyidi , akeekenna ooninne ogiyaa doonan wodhdhida zerettaa mala; xalahe halaqay yiidi , eta wozanan zerettidaagaa maxirggees .
shuchchaa anccoy de7iyo biittan wodhdhida zerettay qaalaa siyidi , sohuwaara ufayssan ekkiyaageeta milatees .
shin hegee ha77issawu de7iyoogaappe attin , aani xaphoy baawa; qaalaa gaasuwan waayee woy yedetay yiyo wode , sohuwaara xubetti aggees .
qassi aguntta giddon wodhdhidaagee qaalaa siyiyaagaa milatees; shin ha sa7aa de7uwawu hirggiyoogeenne duretetta siiqiyoogee qaalaa cuullees; cuullin he zerettay ayfennan atti aggees .
aradda biittan zerettidaagee qaalaa siyidi , akeekiya asa milatees; yaatidi ayfees; issoy xeetaa , issoy usuppun tammaa issoy hasttamaa ayfees &quot; yaagiis .
yesuusi etayyo hara leemisuwaa hagaadan yaagidi odiis; &quot; saluwaa kawotettay ba goshshan lo77o zerettaa zerida bitaniyaa milatees .
shin qammi asay xiskkiichchidaashin , a morkkee yiidi , gisttiyaa zeridoogaa bolli zardduwaa zeridi biis .
shin gisttee mokkidi , ayfido wode , zarddoykka a giddon beettiis .
&quot; a ashkkarati akko yiidi , godawu , neeni ne goshshan lo77o zerettaa zerabeykkii ? yaatin , zarddoy awuppe yiidee ? yaagidosona .
&quot; yaagin goday , hegaa morkkee oottiis yaagiis . &quot; ashkkarati , nuuni biidi shoddanaagaa dosay ? yaagidosona .
&quot; shin i , chii , zardduwaa intte shoddiiddi , gisttiyaara shoddana .
bochchoppite; cakkiyo wodee gakkanaashin , issippe diccona . cakkiyo wodee gakkin , taani cakkiyaageeta , kasetidi zardduwaa maxite; maxidi taman xuugganawu mirqqiyan mirqqiyan qachchite; shin gisttiyaa ta gootaran qolite gaana &quot; yaagiis .
yesuusi etayyo hara leemisuwaa yaagidi odiis; &quot; saluwaa kawotettay sanaafici giyo qii mittee ayfiyo milatees; he mittee ayfiyo asi ekkidi , ba goshshan zeriis .
he zerettiyaa zeretta ubbaappe guuxxawusu; shin diccido wode , hara ataakiltte ubbaappe gitatawusu; kafoy yiidi , i tashiyan keexxiyoogaa keena gita mitta gidawusu &quot; yaagiis .
qassikka yesuusi hara leemisuwaa etawu yaagidi odiis; &quot; saluwaa kawotettay issi mishiriyaa heezzu kere xiilliyaa ekkada , munaqqido munaqay ubbay denddana gakkanaassi , aani tigido irshshuwaa milatees &quot; yaagiis .
yesuusi asawu he ubbaa leemisuwan odiis; leemisoy baynnan i issibaakka odenna; hananabaa yootiyaagee , &quot; taani etayyo haasayiyo wode leemisuwan haasayays .
sa7ay merettoosappe doommidi geemmida yohota odays &quot; giidoogee polettana mala , hegaa i odiis .
hegaappe guyyiyan , yesuusi asaa yeggi bayidi , soo geliis; erissiyo ashkkarati akko biidi , &quot; goshshan de7iya zardduwaa leemisuwaa birshshettaa nuuyyo oda &quot; yaagidosona .
yaagin yesuusi zaaridi , hagaadan yaagiis; &quot; lo77o zerettaa zeriyaagee tana asa na7aa .
goshshay sa7aa; lo77o zerettay kawotettaa asaa; zarddoy xalahe halaqaa asaa .
zardduwaa zerida morkkee xalahe halaqaa; cakkiyo wodee , wodiyaa wurssettaa; qassi cakkiyaageeti kiitanchchata .
&quot; hegaa gishshawu , zardduwaa maxidi , taman xuuggiyoogaadan , wodiyaa wurssettan hegaa mala gidana .
taani , asa na7ay , ta kiitanchchata kiittana; eti ta kawotettaa giddon xube gidiya ubbaanne iitabaa oottiyaageeta shiishshana .
shiishshidi to77enna taman olana; hegan eti yeekkana; qassi achchaa garccana .
he wode xilloti bantta aawaa kawotettan awa ayfiyaadan poo7ana . siyiya haytti de7iyo uray siyo !
&quot; saluwaa kawotettay goshshan moogido miishsha milatees; issi bitanee he miishshaa demmidi , zaarettidi moogiis; daro ufayttiiddi biidi , baayyo de7iyaabaa ubbaa bayzzidi , he goshshaa shammiis .
&quot; qassi saluwaa kawotettay inqquwaa giyo daro al77o shuchchaa koyiya zal77anchchaa milatees .
he zal77anchchay daro al77o inqquwaa demmidi , biidi baayyo de7iyaabaa ubbaa bayzzidi , a shammiis .
&quot; qassi saluwaa kawotettay ubba qommo moliyaa oyqqiya abban yeggido gitiyaa milatees .
molee gitiyaa kumido wode , moliyaa oyqqiya asati abbaappe gaxaa kessidi uttidosona; uttidi lo77o moliyaa qoridi , keeshiyan yeggidosona; shin iita moliyaa wora olidosona .
wodiyaa wurssettan hegaadan hanana; kiitanchchati yiidi , nagaranchchata xillotu giddoppe qoridi ,
to77enna taman olana; hegan eti yeekkana; qassi achchaa garccana .
&quot; hagee ubbay intteyyo gelidee ? &quot; yaagidi eta oychchiis . eti , &quot; ee &quot; yaagidosona .
yaagin i , &quot; hegaa gishshawu , saluwaa kawotettan erissiyo ashkkara gidida higgiyaa tamaarissiya ubbay , ba minjjidosaappe ooratta miishshaanne gal77a miishshaa kessiya asa milatees &quot; yaagiis .
yesuusi ha leemisota yootidi wurssidoogaappe guyyiyan , hegaappe denddidi ,
ba yelettido katamaa biis . biidi ayhuda woosa keettan tamaarissiyoogaa siyida asay garamettidi , hagaadan yaagiis; &quot; hagee ha aadhdhida eratettaanne xoossay oottiyo malaataa oottanawu wolqqaa awappe ekkidee ?
hagee anaaxiyaa na7aa gidennee ? a aayyiyaa mayraamo gidekkee ? a ishantti yaaqoobanne yooseefa , simoonanne yihudaa gidokkonaayye ?
a michchentti ubbay nunaara de7okkonaayye ? yaatin , i hagaa ubbaa awappe demmidee ? &quot; yaagiis .
eti i giyoobaa ekkennan ixxidosona . shin yesuusi he asaassi , &quot; hananabaa yootiyaagee ba biittaaninne bantta so asaani bonchchettennaagaappe attin , hara ubbasan bonchchettees &quot; yaagiis .
eti ammanibeenna gishshawu , xoossay oottiyo malaataa he sohuwan keehi oottibeenna .
he wode oyddantto biittaa haariya heeroodisi yesuusabaa siyiis;
siyidi ba ashkkaratussi , &quot; hagee hayquwaappe denddida xammaqiya yohaannisa; xoossay oottiyo wolqqaama malaataa i oottiyoogee hegaassa &quot; yaagiis .
ayssi giikko , heeroodisi ba ishaa piliphphoosa machchee heeroodiyaadi gaasotan yohaannisa oytti qashissidi , qasho keettan yeggi wottiis .
ayssi giikko , yohaannisi heeroodisa , &quot; neeni heeroodiyaado ekkanawu bessenna &quot; yaagiis .
heeroodisi yohaannisa woranawu koyiis; shin yihudaa asay hananabaa yootiya asadan yohaannisa xeellido gishshawu yayyiis .
shin heeroodisi yelettido gallassay gakkin , heeroodiyaadi na7iyaa asaa sinttan durada heeroodisa ufayssaasu;
ufayssin heeroodisi na7iyo , &quot; nena lo77idabaa aybanne gidikko , tana oychcha; taani neessi immana &quot; yaagidi iyyo caaqqiis .
na7iyaa ba aayee zoriyaa ekkada heeroodisa , &quot; xammaqiya yohaannisa huuphiyaa ha soruwan wottada tawu imma &quot; yaagaasu .
kawoy awu qarettiis; shin ba caaquwaa gishshawunne banaara uttida imattaa gishshawu , iyyo immana mala azaziis .
kawoy kiittidi , yohaannisa qooriyaa qasho keettan muucissiis .
huuphiyaa soruwan wotti ehiidi , na7eessi immidosona; na7iyaa he huuphiyaa ba aayeekko efaasu .
yohaannisi erissiyo ashkkarati yiidi , a ahaa efiidi moogidosona; moogidi yesuusawu biidi odidosona .
yesuusi hegaa siyidi , wolwoluwan gelidi , he sohuwaappe barkka asi baynnasaa biis; asay hegaa siyidi , katamaappe denddidi , tohuwan a kaalliis .
yesuusi wolwoluwaappe kiyido wode , daro asaa be7idi , he asawu qarettiis; yaatidi etaara de7iya hargganchchata pattiis .
sa7ay omariyo wode , yesuusi erissiyo ashkkarati yesuusakko yiidi , &quot; hagee sohoy asi baynna soho; ha77i sa7aykka qammiichchiis; asay ubbay qeeri katamata biidi , bawu qumaa shammana mala , asaa yedda &quot; yaagidosona .
shin yesuusi eta , &quot; asay baanawu koshshenna; asawu miyoobaa intte immite &quot; yaagiis .
eti zaaridi a , &quot; nuuyyo hagan ichchashu oyttappenne naa77u moleppe attin , hari baawa &quot; yaagidosona .
yaagin yesuusi eta , &quot; hegeeta tawu haa ekki ehiite &quot; yaagiis .
asay maatan uttana mala , yesuusi azaziis; ichchashu oyttaanne naa77u moliyaa oyqqidi , saluwaa pude xeellidi , xoossaa galatiis; he oyttaa menttidi , ba erissiyo ashkkaratussi immin , eti daro asaayyo gishidosona .
asay ubbay miidi kalliis; kallin attida xarzzay tammanne naa77u samppaa kumidaagaa denttidosona .
miida asay maccaasaanne naata paydennan , ichchashu sha7aa gidiyaagaa keena .
yesuusi daro asaa yeddiiddi , ba erissiyo ashkkarati wolwoluwan gelidi , baappe sinttatidi , abbaappe hefintti pinnana mala azaziis .
asaa yeddidi , xoossaa woossanawu deriyaa huuphiyaa barkka kiyiis; sa7ay qammiichchinkka hegan barkka de7ees .
shin wolwoloy he wode abbaa bollan de7ishin , sintta baggaara carkkoy carkkiyo gishshawu , beetay wolwoluwaa sugees .
bayra kuttoy waassi simmin , yesuusi abbaa bolli hemettiiddi , etakko yiis .
erissiyo ashkkarati abbaa bolli i hemettishin be7idi dagammidi , &quot; hegee moytille gidennee ! &quot; yaagidi yayyidi waassidosona .
shin yesuusi sohuwaara eta , &quot; aykko baawa; tanattennee; yayyoppite &quot; yaagiis .
pheexiroosi zaaridi a , &quot; ta godawu , hegee nena gidikko , taani haattaa bollaara neekko baana mala , tana azazarkkii &quot; yaagiis .
yesuusi pheexiroosa , &quot; haa ya &quot; yaagiis . pheexiroosi wolwoluwaappe wodhdhidi , haattaa bollaara hemettiiddi , yesuusakko beettaa doommiis .
shin wolqqaama carkkuwaa be7idi yayyiis; haattay bana mituwaa doommido wode , ba qaalaa xoqqu oottidi , &quot; ta godawu tana ashsharkkii ! &quot; yaagiis .
sohuwaara yesuusi ba kushiyaa yeddidi , pheexiroosa oyqqidi , &quot; laa ha ammanoy laafidoogoo ! ayssi siradii ? &quot; yaagiis .
eti naa77ay wolwoluwan gelido wode , carkkoy woppu giis .
wolwoluwaa giddon de7iya erissiyo ashkkarati yesuusa , &quot; neeni xoossaa na7aa gididoogee tuma &quot; yaagidi awu goynnidosona .
eti abbaa pinnidi , genssereexa giyo biittaa gakkidosona .
he biittaa asay yesuusa eriis; eridi hegaa heera biitta ubbaa kiittidi , harggiya asa ubbaa akko ehiis .
harggiya asay a afalaa macara xalaalaa bochchana mala , a woossiis; macaraa bochchida ubbaykka paxiis .
hegaappe guyyiyan , higgiyaa tamaarissiya issi issi asatinne parisaaweti yerusalaameppe yesuusakko yiidi ,
&quot; neeni erissiyo ashkkarati ayssi nu aawatu wogaa mooriyoonaa ? ayssi giikko , eti qumaa maanaappe kasetidi , bantta kushiyaa meecettokkona &quot; yaagidosona .
yesuusi zaaridi , eta hagaadan yaagiis; &quot; intte intte wogaa gishshawu , xoossaa azazuwaa poliyoogaa ayssi ixxeetii ?
ayssi giikko xoossay , ne aawaanne ne aayyiyo bonchcha qassi , ba aawaa woy ba aayyiyo cayiyaagee hayqqo yaagiis .
shin intte , issi asi ba aawaa woy ba aayyiyo maaddiyoobi bawu de7in , &quot; hegee xoossaabaa &quot; giikko , ba aawaa woy ba aayyiyo bonchchanawu bessenna yaageeta;
yaatidi intte intte wogaa polanawu xoossaa qaalaa xayssideta .
ha lo77o milatiya iita asatoo , isiyaasi balennan inttebawu hananabaa yootiiddi ,
xoossay hagaadan yaagiis; &quot; hagee asay tana ba bolla doonan bonchchees; shin eta wozanay taappe haahuwan de7ees .
asay tawu mela goynnees; ayssi giikko , asi oottido azazuwaa xoossaa higgiyaa milatissidi tamaarissees &quot; giis yaagiis &quot; yaagiis .
yesuusi daro asaa baakko xeesidi , &quot; siyitenne akeekite;
asa tunissiyaabay doona giddo geliyaabaa gidenna; shin asa tunissiyaabay doonappe kiyiyaabaa &quot; yaagiis .
hegaappe guyyiyan , erissiyo ashkkarati akko yiidi , &quot; parisaaweti neeni haasayidoogaa siyidi , hanqqettidoogaa akeekay ? &quot; yaagidosona .
shin yesuusi zaaridi , &quot; saluwan de7iya ta aaway tokkibeenna mitta ubbay shodettana .
etabawu hirggoppite; eti qooqe kaalettiya qooqeta; qooqee qooqe kaalettikko , naa77aykka ollan kunddana &quot; yaagiis .
yaagin pheexiroosi zaaridi , &quot; ha leemisuwaa birshshettaa nuuyyo odarkkii &quot; yaagiis .
yesuusi eta hagaadan yaagiis; &quot; intteyyo qassi ha77i gakkanaashinkka gelibeennee ?
doonan geliya ubbay ulo giddo biidi , qassi uloppe gaxi kiyiyoogaa erekketii ?
shin doonappe kiyiyaabay wozanappe kiyees; asa tunissiyaabay hegaa malaa .
ayssi giikko , wozana giddoppe iita qofay , woriyoogee , shaaramuxiyoogee , qassi shaaramuxanawu qaaqqatiyoogee ubbay , wuuqqiyoogee , wordduwaa markkattiyoogee , cashshay kiyees .
hegaa milatiyaabay asa tunissiyoogaappe attin , meeccibeenna kushen miyoogee asa tunissenna &quot; yaagiis .
hegaappe guyyiyan , yesuusi hegaappe aggidi , xiiroosanne sidoona giyo katamati de7iyo biitti biis .
kanaane giyo biittaa maccaasa issinniyaa hegaappe yesuusakko yaada , ba qaalaa xoqqu oottada , &quot; ta godawu , daawita na7awu , tana maararkkii; ta na7iyo xalahee pala ohetta oyqqiis &quot; yaagaasu .
shin yesuusi iyyo qaalanne qaattibeenna; erissiyo ashkkarati akko yiidi , &quot; ha mishiriyaa nu geeduwaa kaalla kaallada , ba qaalaa xoqqu oottada yootawusu; hegaa gishshawu , neeni o yeddarkkii &quot; yaagidi woossidosona .
yesuusi zaaridi , &quot; taani bayida dorssawu , israa7eela asaa xalaalawu kiitettaas &quot; yaagiis .
shin a yaada , &quot; ta godawu , tana maaddarkkii ! &quot; yaagada awu goynnaasu .
qassi i zaaridi , &quot; naatu qumaa ekkidi , zayrotuyyo oliyoogee lo77o gidenna &quot; yaagiis .
mishiriyaa , &quot; ee ta godawu , hegee tuma; shin haray atto zayrotikka bantta godati miishin , masoofiyaappe laalettida suuppaa moosonattennee &quot; yaagaasu .
yaagin yesuusi zaaridi o , &quot; ha mishiree , ne ammanoy gita; neeni koyidoogaadan neeyyo hano &quot; yaagiis . i na7iyaa sohuwaarakka paxa aggaasu .
yesuusi hegaappe denddidi , galiila abbaa mati biis; qassi issi deriyaa bolli kiyidi , hegan uttiis .
daro asay wobbeta , qooqeta , quunatanne duudeta , qassi hara darota ekkidi , akko ehiis; ehiidi a matan wottiis . yesuusi eta pattiis .
hegaa gishshawu , asay duudeti haasayishin , quunati sitti giishin , wobbeti hemettishin , qooqeti xeellishin be7idi garamettidi , israa7eela asaa xoossaa galatiis .
yesuusi ba erissiyo ashkkarata baakko xeesidi , &quot; ha daro asay tanaara heezzu gallassi gakkanaassi gam77ido gishshawu , taani ha asawu qarettays; etawu ha77i miyoobi baawa . qassi eti ogiyan daafuridi kunddenna mala , quma mizennan eta mela yeddanawukka koyikke &quot; yaagiis .
erissiyo ashkkarati zaaridi yesuusa , &quot; nuuni ha bazzuwan hagaa keena asaa kalissiya quma awuppe demmanee ? &quot; yaagidosona .
qassi yesuusi eta , &quot; intteyyo aappun oyttay de7ii ? &quot; yaagidi oychchiis . eti , &quot; laappun oyttaynne guutta moletuppe amaridaageeti de7oosona &quot; yaagidosona .
yesuusi asaa , &quot; sa7an uttite &quot; yaagiis .
yaagidi he laappun oyttaanne moliyaa oyqqidi , xoossaa galatiis; menttidi erissiyo ashkkaratussi immiis; qassi erissiyo ashkkarati daro asaassi immidosona .
asay ubbay miidi kalliis; miishin attida laappun samppaa kumida xarzzaa erissiyo ashkkarati denttidosona .
miida asay maccaasaanne naata paydennan , oyddu sha7u attumaasa .
yesuusi asaa yeddidoogaappe guyyiyan , wolwoluwan gelidi , magedoona giyo biitti biis .
issi issi parisaawetinne saaduqaaweti yesuusakko yiidi , a paaccanawu koyidosona; yaatidi banttana saluwaappe malaata bessana mala woossidosona .
shin yesuusi zaaridi , eta hagaadan yaagiis; &quot; sa7ay qammiyo wode intte , saloy zo77ido gishshawu , sa7ay booqallana yaageeta;
wonttimaatti qassi , saloy zo77idi gubbanido gishshawu , hachchi iray bukkana yaageeta; saluwaa xeellidi , sa7ay hananabaa eranawu danddayeeta; shin ha wodiyaa malaataa shaakki eranawu danddayekketii ?
ha wodiyaa asay iitay , xoossawu ammanettennaagee , malaata koyees; hananabaa yootiya yoonaasa malaataappe attin , hara malaati awu imettenna &quot; yaagiis . yaagidi , eta yeggi bayidi biis .
erissiyo ashkkarati abbaa pinnido wode , qumaa efaanaagaa dogidosona .
yesuusi eta , &quot; parisaawetu irshshuwaappenne saaduqaawetu irshshuwaappe inttena eridi naagettite &quot; yaagiis .
eti bantta giddon , &quot; i hagaa giyoogee nuuni qumaa ehibeenna gishshaassa &quot; yaagidi haasayaa doommidosona .
shin eti giyoogaa yesuusi eridi , &quot; ha ammanoy paccidoogeetoo , qumi baynna gishshawu , ayssi intte giddon haasayeetii ?
ha77ikka intteyyo gelibeennee ? taani ichchashu oyttaa ichchashu sha7u asaayyo battidoogaa , qassi intte aappun samppaa kunttidi denttidaakko hassayekketii ?
woy taani laappun oyttaa oyddu sha7u asaayyo battidoogaa , qassi intte aappun samppaa kunttidi denttidaakko hassayekketii ?
taani inttena parisaawetu irshshuwaappenne saaduqaawetu irshshuwaappe naagettite giyoogaappe attin , oyttabaa intteyyo haasayabeennaagaa intte waanidi akeekekketii ? &quot; yaagiis .
erissiyo ashkkarati yesuusi banttawu odidoogee , parisaawetu timirttiyaappenne saaduqaawetu timirttiyaappe eti naagettanaagaa gididoogaappe attin , oyttan tigiyo irshshuwaappe naagettanaagaa gidennaagaa he wode akeekidosona .
yesuusi piliphphoosi-qiisaariyaa giyo biittaa gakkido wode , ba erissiyo ashkkarata , &quot; asay tana , asa na7aa oona gii ? &quot; yaagidi oychchiis .
erissiyo ashkkarati zaaridi , &quot; nena issi issi asay , xammaqiya yohaannisa yaagees; harati qassi eelaasa yaagoosona; qassi baggati ermmaasa woy hananabaa yootiyaageetuppe issuwaa yaagoosona &quot; yaagidosona .
yaagin yesuusi eta , &quot; yaanin intte tana oona geetii ? &quot; yaagiis .
simoon pheexiroosi zaaridi , &quot; neeni de7o xoossaa na7aa kiristtoosa &quot; yaagiis .
yesuusi zaaridi , hagaadan yaagiis; &quot; yoona na7aa simoonaa , hagaa neessi saluwan de7iya ta aaway erissidoogaappe attin , asi ooninne nena erissibeenna gishshawu , neeni anjjettidaagaa .
pheexiroosaa , taani neeyyo odays; neeni shuchcha; taani ha zaallaa bolli ta woosa keettaa keexxana; ta woosa keettaa haray atto , si7ooliyaa wolqqaykka xoonanawu danddayenna .
taani neessi saluwaa kawotettaa qulppiyaa immana; neeni sa7an qachchiyo ubbay saluwan qashetti uttiis; neeni sa7an birshshiyo ubbay saluwankka birshshetti uttiis &quot; yaagiis .
hegaappe guyyiyan , kiristtoosa i gididoogaa erissiyo ashkkarati oossinne odenna mala , eta azaziis .
he wodeppe doommidi yesuusi , &quot; taani yerusalaame bin , tana cimati , qeese halaqatinne higgiyaa tamaarissiyaageeti daro wayssanawu bessees; eti tana woranawunne taani heezzantto gallassi hayquwaappe denddanawu bessees &quot; yaagidi , ba erissiyo ashkkaratussi geeshshidi oduwaa doommiis .
pheexiroosi a issi baggi zaaridi , &quot; ta godawu , xoossay nena hegaappe ashsho; hagee ne bolli mulekka yeenna &quot; yaagidi a zoranawu doommiis .
shin yesuusi guyye simmidi pheexiroosa , &quot; ha seexaanawu , neeni ta matappe kichcha; neeni asi dosiyoobaa qoppiyoogaappe attin , xoossay dosiyoobaa qoppenna gishshawu , tawu xube gidadasa &quot; yaagiis .
hegaappe guyyiyan , yesuusi ba erissiyo ashkkarata hagaadan yaagiis; &quot; tana kaallanawu koyiya uray de7ikko , bana yeggi bayo; yaatidi ba masqqaliyaa tookkidi , tana kaallo .
ayssi giikko , ba shemppuwaa ashshana koyiya uray bashshana; shin ba shemppuwaa ta gishshawu bashshiya uray ashshana .
issi uray sa7an de7iya ubbabaa bawu shiishshidi , ba shemppuwaa bashshikko , a ay maaddanee ? woy issi uray ba shemppuwaa wozanawu ay immana danddayii ?
ayssi giikko , taani , asa na7ay , ta aawaa bonchchuwan ta kiitanchchatuura yaana hanays; asa ubbawu he wode a oosuwaa malaa immana .
taani intteyyo tumaa gays; amarida asati , taani , asa na7ay , kawo gidada yiyoogaa be7ana gakkanaassi , hayqqennaageeti hagan de7oosona &quot; yaagiis .
yesuusi usuppun gallassappe guyyiyan , banaara pheexiroosa , yaaqoobanne , yaaqooba ishaa yohaannisa ekkidi , eta xalaalaa gita deriyaa huuphiyaa kessiis .
qassi eti xeellishin , eta sinttan laamettiis; a som77oy awa ayfiyaadan poo7iis; a maayoykka poo7uwaadan booxxiis .
muuseenne eelaasi yesuusaara haasayishin , ha heezzu erissiyo ashkkarati be7idosona .
pheexiroosi yesuusa , &quot; ta godawu , nuuni hagan de7iyoogee nuussi lo77o; neeni dosikko , nuuni hagan heezzu zamppata issuwaa neessi , issuwaa muusessi , issuwaa eelaasassi zamppayana &quot; yaagiis .
i haasayishin , poo7iya shaaray yinne eta gentti aggiis; genttin shaaraappe , &quot; hagee taani siiqiyo tana ufayssiya ta na7aa; i giyoogaa siyite &quot; giya qaalay yiis .
erissiyo ashkkarati he qaalaa siyido wode , daro yayyidi , gufanni wodhdhidosona .
yesuusi etakko yiidi , eta bochchiis; bochchidi , &quot; denddite; yayyoppite &quot; yaagiis .
eti xoqqu giidi xeelliyo wode , yesuusa xalaalaappe attin , hara asa oonanne be7ibookkona .
eti deriyaappe wodhdhishin , yesuusi eta , &quot; taani asa na7ay , hayquwaappe denddana gakkanaassi , ha intte be7idoogaa ooyyoonne odoppite &quot; yaagidi azaziis .
erissiyo ashkkarati yesuusa , &quot; yaatin , higgiyaa tamaarissiyaageeti ayssi , eelaasi kasetidi yaanawu bessees giyoonaa ? &quot; yaagidi oychchidosona .
oychchin i zaaridi yaagiis; &quot; eelaasi kaseti yiidi , ubbabaa giigissana .
shin taani intteyyo odays; eelaasi hagaappe kase yiichchiis . yin asay a ba koyidobaa ubbaa oottidoogaappe attin eribeenna; hegaadankka , qassi tana , asa na7aa , asay wayssana &quot; yaagiis .
erissiyo ashkkarati he wode banttawu yesuusi xammaqiya yohaannisabaa odiyoogaa akeekidosona .
eti daro asaakko yiido wode , issi bitanee yesuusakko yiidi , a sinttan gulbbatidi ,
&quot; ta godawu , ta na7aa kaarettay oyqqin , i daro wode taman , qassi daro wode haattan kunddiyo gishshawu , i keehi sahettees; a pattarkkii .
ne erissiyo ashkkaratukkokka a ehaas; shin pattanawu danddayibookkona &quot; yaagiis .
yesuusi zaaridi eta , &quot; ammanenna ha wodiyaa geella asawu ! taani inttenaara awude gakkanaassi de7anee ? qassi inttebaa awude gakkanaassi danddayanee ? na7aa taakko haa ekki yiite &quot; yaagiis .
yesuusi xalahiyaa , &quot; appe kiya &quot; giidi azazin , xalahee na7aappe kiyi aggiis; sohuwaarakka na7ay paxi bayiis .
hegaappe guyyiyan , erissiyo ashkkarati banttarkka yesuusakko yiidi , &quot; nuuni xalahiyaa kessanawu ayssi danddayibookkonii ? &quot; yaagidosona .
yaagin yesuusi eta yaagiis; &quot; hegee intte ammanoy guuxxido gishshataassa; taani intteyyo tumaa odays; intteyyo sanaafici giyo qii mittee ayfee keena ammanoy de7iyaakko , intte ha deriyaa , hagaappe yaa shiiqa yaagiyaakko i shiiqana; intte ay oottanawukka danddayana .
shin hagaa malaa woosappenne xoomappe harabay kessanawu danddayenna &quot; yaagiis .
erissiyo ashkkarati galiilan , issippe shiiqi uttidaashin , yesuusi eta , &quot; tana , asa na7aa , asi asawu aattidi immana .
asay tana worana; worin taani heezzantto gallassi hayquwaappe denddana &quot; yaagiis . erissiyo ashkkarati daro qarettidosona .
yesuusinne erissiyo ashkkarati qifirinaahooma katamaa yiido wode , beeta maqidasiyaassi giiraa ekkiyaageeti pheexiroosakko yiidi , &quot; inttena tamaarissiyaagee beeta maqidasiyaa giiraa giirennee ? &quot; yaagidosona .
i zaaridi , &quot; giirees &quot; yaagiis . pheexiroosi soo gelido wode , yesuusi kasetidi a , &quot; simoonaa , ne qofay aybee ? ha sa7aa kawoti qaraxaa woy giiraa ooppe ekkiyoonaa ? bantta biittaa asaappe ekkiyoonaayye woy hara biitta asaappe ekkiyoonaa ? &quot; yaagiis .
yaagin pheexiroosi , &quot; hara biitta asaappe ekkoosona &quot; yaagiis . yesuusi pheexiroosa , &quot; yaatikko , biittaa asay giiranawu bessenna .
shin nuuni ha asata hanqqetissanawu koyokko; neeni abbaa baada aani piriyaa yegga; yaatada koyro kiyiya moliyaa oyqqada , a doonaa pooqqiyo wode , giirawu gidiya miishshaa neeni demmana . hegaa ekkada , ta giiraanne ne giiraa etawu qanxxa &quot; yaagiis .
erissiyo ashkkarati yesuusakko he wode yiidi , &quot; saluwaa kawotettan ubbaappe aadhdhiyaagee oonee ? &quot; yaagidosona .
yaagin yesuusi issi guutta na7aa xeesidi , eta giddon essidi , hagaadan yaagiis;
&quot; taani intteyyo tumaa odays; xoossaakko intte simmidi , guutta naatudan hanana xayikko , saluwaa kawotettaa mulekka gelanawu danddayekketa .
simmi ha guutta na7aadan , bana kawushshiya ooninne saluwaa kawotettan ubbaappe aadhdhiyaagaa .
qassi hagaa mala na7a ta sunttan mokkiya ooninne tana mokkees .
shin tana ammaniya ha guutta naatuppe issuwaa balettiya ooninne , gaacciyo wogga woxaa ba qooriyan qachchidi , ciimma abban mitettiyoogee awu keha .
&quot; sa7ay asaa xubbiyo gishshawu , sa7aayyo aayye7ana; ayssi giikko , xubbiyaabay yuussaa aggenna; shin xubee a gaasotan yiyo uraayyo aayye7ana .
&quot; ne kushee woy ne tohoy nena balettikko , neeppe qanxxa ola; neeni naa77u kushiyaaranne naa77u tohuwaara merinaa taman olettanaagaappe wobbe woy duuxa kushiyaara merinaa de7uwaa geliyoogee neeyyo keha .
qassi ne ayfee nena balettikko , neeppe wooca ola; neeni naa77u ayfiyaara gaannabiyaa taman olettanaagaappe issi ayfiyaara merinaa de7uwaa geliyoogee neeyyo keha .
&quot; intte ha guuttatuppe issuwaanne karenna mala , inttena naagite; ayssi giikko , taani intteyyo odays; saluwan eta kiitanchchati ubba wode , saluwan de7iya ta aawaa sinttan de7oosona .
ayssi giikko , taani , asa na7ay , bayidaagaa ashshanawu yaas .
&quot; issi asayyo xeetu dorssati de7iyaageetuppe issoy bayikko , uddufun tammanne uddufunaa deriyan yeggi bayidi , he bayidaagaa koyanawu beennee ? intte woygeetii ?
taani intteyyo tumaa gays; i demmikko , bayibeenna uddufun tammanne uddufun dorssatuppe aattidi , he issi dorssan ufayttees .
hegaadankka , saluwan de7iya intte aaway ha guuttatuppe issoy bayyanaagaakka koyenna .
&quot; ne ishay nena naaqqikko , nerkka akko baada , a mooruwaa awu yoota; i nebaa siyikko , ne ishaa balaappe zaaradasa .
shin i nebaa siyennan ixxikko , naa77u woy heezzu markkay markkattidoogan yoho ubbay tumattiyo gishshawu , hara issi woy naa77u asa nenaara ekka efa .
i etabaa siyennan ixxikko , ubbabaa woosa keettaassi oda; qassi woosa keettay giyoogaakka i siyennan ixxikko , ammanenna asadaaninne giiraa ekkiya asadan a payda .
&quot; taani intteyyo tumaa gays; sa7an intte qachchiyo ubbay saluwankka qashetti uttiis; qassi sa7an intte birshshiyo ubbay saluwankka birshshetti uttiis .
&quot; qassikka taani intteyyo odays; intteppe naa77u uray sa7an xoossaa woossiyooban aybiininne maayettikko , saluwan de7iya ta aaway hegaa intteyyo immana .
ayssi giikko , naa77u uray woy heezzu uray ta sunttan shiiqiyoosan , taani hegan eta gidduwan de7ays &quot; yaagiis .
pheexiroosi he wode yesuusakko yiidi , &quot; godawu , ta ishay tana aapputoo naaqqikko taani ayyo atto gaanawu bessii ? laappuntto gakkanaassi naaqqiineeyye ? &quot; yaagidi a oychchiis .
yesuusi zaaridi a , &quot; chii , taani nena laappun tammutoo laappuntto gaysippe attin , laappuntto giikke .
&quot; ayssi giikko , saluwaa kawotettay ba ashkkaratuura miishshaa qoodettanawu qoppida kawuwaa milatees .
he kawoy miishshaa qoodettanawu doommido wode , daro sha7u pawundde acoy de7iyo issi bitaniyaa akko ehiidosona .
shin he ashkkarawu acuwaa qanxxiyoobay xayin , a goday he acuwaa qanxxanawu , a machchiyaanne inne a naati , qassi awu de7iya ubbabay bayzettana mala , a azaziis .
hegaa gishshawu , ashkkaray ba godaa sinttan gulbbatidi , ta godawu , hay nanggashsharkkii; taani neeyyo ubbabaakka qanxxana yaagidi a woossiis .
woossin a goday awu qarettidi , a yeddi bayiis; a acuwaakka ayyo maari aggiis .
&quot; shin he ashkkaray kiyidi , ba lagge ashkkaratuppe issoy baappe ishatamu bira gidiyaagaa tal77idaagaara gayttidi , ne bolli de7iya ta miishshaa qanxxa yaagi oyqqidi , a cuulliis .
&quot; cuullin he a lagge ashkkaray a sinttan gulbbatidi , hay nanggashsharkkii; taani neeyyo ubbabaakka qanxxana yaagidi a woossiis .
&quot; shin ixxidi ekki efiidi , a laggee he acuwaa qanxxana gakkanaashin , qasho keettaa gelissiis .
hegaa gishshawu , a lagge ashkkarati hegaa be7idi , daro yiillotidosona; bantta godaakko biidi , i oottido ubbabaa awu odidosona .
&quot; hegaappe guyyiyan , goday he ashkkaraa xeesidi , ha iita ashkkarawu , neeni tana woossido gishshawu , taani he aco ubbaa neeyyo maara aggaas .
taani neeyyo he acuwaa maaridoogaadan , neenikka ne lagge ashkkarawu maaranawu bessennee ? yaagiis .
yaagidi a daro hanqqettidi , ba acuwaa ubbaa i qanxxana gakkanaashin , paxa kaa7ettana mala , qasho keettaa gelissiis .
&quot; intte huuphiyan huuphiyan intte ishawu wozanappe atto gaana xayikko , he goday ba ashkkaraa oottidoogaadan , saluwan de7iya ta aawaykka inttena hegaadan oottana &quot; yaagiis .
yesuusi he haasayaa wurssidoogaappe guyyiyan , galiilappe denddidi , yorddaanoosa shaafaappe hefinttan de7iya yihudaa biittaa biis .
daro asay a kaallidi biidaagaa hegan pattiis .
issi issi parisaaweti paaccanawu yesuusakko yiidi , &quot; issi asi issiban gaasottidi , ba machchiyo yeddanawu nu higgee azazii ? &quot; yaagidi a oychchidosona .
oychchin yesuusi zaaridi , hagaadan yaagiis; &quot; xoossay koyro eta medhdhiiddi , attumaasanne maccaasa oottiis .
hegaa gishshawu , issi asi ba aawaanne ba aayyiyo aggi bayidi , ba machcheera issippe de7ees; eti naa77ay issi asa gidoosona yaagiya qaalaa nabbabibeekketii ?
hegaa gishshawu , eti issi asa gidiyoogaappe attin , naa77u asa gidokkona; hegaa gishshawu , xoossay issippe gattidoogaa asi shaakkoppo &quot; yaagiis .
parisaaweti yesuusa , &quot; yaatin , muusee ayssi issi uray ba machcheeyyo paramaa immidi yeddana mala azazidee ? &quot; yaagidosona .
yesuusi zaaridi , &quot; intte intte maccaasaa yeddana mala , muusee inttena azazidoogee , intte yootin siyennaageeta gidido gishshaassappe attin , koyro hegaa mala gidenna .
taani intteyyo odays; ba machchiyo shaaramuxennan de7ishin yeddidi , haranno ekkiya ooninne shaaramuxees; haray yeddidooro ekkiyaageekka shaaramuxees &quot; yaagiis .
erissiyo ashkkarati a , &quot; azina giddooninne machchi giddon de7iya wogay hegaa mala gidikko , ekkennaaninne gelennan de7iyoogee keha &quot; yaagidosona .
shin yesuusi eta yaagiis; &quot; hagaa mala timirttee xoossay immidoogeetussappe attin , asa ubbaassa gidenna;
ayssi giikko , bantta aayee uluwaappe yelettiyo wodekka , attumatetti baynnan yelettidaageeti de7oosona; qassi asi qaaratidoogeetikka de7oosona; qassi saluwaa kawotettaa gishshawu , banttana qaaratidaageeti de7oosona; ha timirttiyaa eranawu danddayiya ooninne ero &quot; yaagiis .
yesuusi he wode ba kushiyaa guutta naatu bolli wottidi , xoossaa woossana mala , issi issi asay naata akko ehiis; shin erissiyo ashkkarati he asaa hanqqettidosona .
shin yesuusi , &quot; guutta naati taakko yiyoogaa diggoppite; ayssi giikko , saluwaa kawotettay hageetu malaassa &quot; yaagiis .
yaagidi ba kushiyaa eta bolli wottidoogaappe guyyiyan , hegaappe aggi bayidi biis .
issi bitanee yesuusakko yiidi , &quot; tamaarissiyaagoo , taani merinaa de7uwaa demmanawu lo77obaa ay oottoo ? &quot; yaagiis .
yesuusi a , &quot; lo77obay aybakko tana ayssi oychchay ? issuwaa xalaalay lo77o; shin neeni merinawu de7anawu koyikko , azazota naaga &quot; yaagiis .
bitanee , &quot; awugeeta ? &quot; yaagidi oychchiis . oychchin yesuusi zaaridi , &quot; woroppa; shaaramuxoppa; wuuqqoppa; worddo markkattoppa;
ne aawaanne ne aayyiyo bonchcha; ne shooruwaakka ne huuphedan siiqa &quot; yaagiis .
he yelaga bitanee yesuusa , &quot; taani hegaa ubbaakka guutta naatettaasappe doommada naagaas; yaatin , tawu pacciyaabi aybee ? &quot; yaagiis .
yesuusi bitaniyaa , &quot; neeni polida asa gidanawu koyikko , baada neeyyo de7iyaabaa bayzzada , he miishshaa hiyyeesawu imma; neeni saluwan duretana; yaatada yaada tana kaalla &quot; yaagiis .
shin he yelaga bitanee hegaa siyido wode , i daro dure gidiyo gishshawu , qarettiiddi aggi bayidi biis .
yesuusi ba erissiyo ashkkaratussi , &quot; taani intteyyo tumaa gays; dure asi saluwaa kawotettaa gelanaagee daro meto gidana .
taani gujjadakka intteyyo odays; dure asi xoossaa kawotettaa gelanaagaappe , gaameelay marppiyaa xoo7iyaara aadhdhanaagee matattees &quot; yaagiis .
erissiyo ashkkarati hegaa siyidi garamettidi , &quot; yaatin , ooni attanawu danddayii ? &quot; yaagidosona .
yesuusi eta tishshi ootti xeellidi , &quot; hagee asawu danddayettenna; shin xoossawu ubbabay danddayettees &quot; yaagiis .
pheexiroosi he wode zaaridi yesuusa , &quot; be7a , nuuni nuuyyo de7iya ubbabaa aggi bayidi , nena kaallida; yaatidi nuuni ay demmaneeshsha ? &quot; yaagiis .
yaagin yesuusi eta hagaadan yaagiis; &quot; taani intteyyo tumaa gays; taani , asa na7ay , ooratta biittan ta kawotaa araatan uttiyo wode , tana kaallida inttekka tammanne naa77u israa7eela zaretu bolli pirddanawu , tammanne naa77u kawotaa araatan uttana .
ta sunttaa gishshawu , keettata woy ishantta woy michchentta , woy aawaa woy aayyiyo woy machchiyo , woy naata woy gadiyaa aggida ooninne , xeetu kushiyaappe dichchaa ekkana; qassi merinaa de7uwaakka laattana .
shin daroti ha77i sinttan de7iyaageeti guyye aadhdhana; qassi daroti ha77i guyyen de7iyaageeti sinttawu aadhdhana .
&quot; saluwaa kawotettay woyniyaa giyo turaa gidduwaa oosanchchata keraa ootissanawu , maallado guuraara kiyida woyniyaa turaa godaa milatees .
i he oosanchchatuyyo hachchi hachchi issi shilingge qanxxanawu etaara giigidi , ba woyniyaa turaa gidduwaa ootissanawu eta yeddiis .
&quot; qassi heezzu saate gidishin kiyidi , oosoy baynnan qocan eqqida hara asata be7idi ,
eta , inttekka qassi ta woyniyaa turaa gidduwaa oottanawu biite; taani intteyyo bessiya waagaa qanxxana yaagiis; yaagin eti biidosona .
naa77anttuwaakka usuppun saatiyaaninne uddufun saatiyan kiyidi , hegaadan oottiis .
tammanne isiini saatiyan i kiyiyo wode , harati hegan eqqidaageeta demmidi , ooso oottennan kumetta gallassaa hagan ayssi eqqi pe7idetii ? yaagiis .
&quot; yaagin eti , nuna ootissiya asi xayido gishshawu eqqi pe7ida yaagidosona . &quot; i , inttekka qassi ta woyniyaa turaa gidduwaa oottanawu biite yaagiis .
&quot; sa7ay omariyo wode , woyniyaa turaa goday oosanchchatu halaqaa , oosanchchata xeesada , wurssettan oosuwan gelidaageetuppe doommada koyro gelidaageeta gakkanaassi , eta damoozaa qanxxa yaagiis .
&quot; tammanne isiinintta saatiyan oosuwaa doommidaageeti yiidi , huuphiyan huuphiyan issi issi shilinggiyaa ekkidosona .
koyro oosuwaa doommida asati yiido wode , daruwaa ekkanawu qoppidosona; shin etikka huuphiyan huuphiyan issi issi shilinggiyaa ekkidosona .
ekkidi , ha guyyeppe yiidaageeti issi saate xalaalaa oottidosona;
kumetta gallassaa daafuraanne hombbiyaa ekkida nuugaara eta damoozaa lagge oottadasa yaagidi banttana oosuwan gelissidaagaa bolli zuuzummidosona .
&quot; shin i etappe issuwaa hagaadan yaagiis; ta jaalawu , taani nena naaqqabeykke; issi shilinggiyan tanaara giigabeykkiiyye ?
neegaa ekkada ba; taani ha wurssettan oosuwan gelidaagaassikka neegaa keenaa immanawu koyays .
taani ta miishshan ta koyidobaa oottanawu tawu maati baawee ? woy taani keha gidido gishshawu , neeni qanaatay ? yaagiis .
&quot; hegaadankka , qassi guyyeegeeti sinttawu aadhdhana; sinttaageeti guyye aadhdhana; ayssi giikko , xeesettidaageeti daro; shin doorettidaageeti guutta &quot; yaagiis .
yesuusi yerusalaame biiddi , ogiyan banaara biya tammanne naa77u erissiyo ashkkarata gaxaa kessidi , dumma etassi yaagiis .
&quot; be7ite , nuuni yerusalaame ha77i kiyeettees . yaani tana , asa na7aa qeese halaqatussinne higgiyaa tamaarissiyaageetussi aattidi immana; eti ta bolli hayqo pirddaa pirddana .
qassi ayhuda gidenna asaassikka tana aattidi immana; he ayhuda gidenna asay ta bolli qilliiccananne tana lissuwan garafana; yaatidi masqqaliyaa bolli misimaariyan xishidi , tana kaqqana; kaqqin taani heezzantto gallassi hayquwaappe denddana &quot; yaagiis .
he wode zabddiyoosa naatu aayyiyaa ba naatuura yesuusakko yaasu; yaada a sinttan gulbbatada issibaa a woossaasu .
yesuusi o , &quot; ay koyay ? &quot; yaagidi oychchiis . a zaarada , &quot; ha ta naa77u naati ne kawotettan issoy neeppe ushachcha baggaara , qassi issoy neeppe haddirssa baggaara uttona garkkii &quot; yaagada woossaasu .
shin yesuusi zaaridi naata , &quot; intte ay woossiyaakko erekketa; taani uyana burccukkuwaappe uyanawunne taani xammaqettana xinqqatiyaa xammaqettanawu danddayeetii ? &quot; yaagiis . yaagin eti , &quot; ee danddayoos &quot; yaagidosona .
yesuusi , &quot; taani uyiyo burccukkuwaappe tumakka intte uyana; shin taappe ushachcha baggaaranne haddirssa baggaara uttanaageeta dooranawu taayyo maati baawa; shin he sohoy ta aaway immanawu giigissi wottidoogeetussa &quot; yaagiis .
hankko tammu erissiyo ashkkarati hegaa siyido wode , he naa77u ishantta hanqqettidosona .
shin yesuusi eta ubbaa baakko xeesidi , hagaadan yaagiis; &quot; ayhuda gidennaageetu halaqatinne hegeeta kaalettiya asati bantta asaa haariyoogaa ereeta .
intte giddon hegaa mala gidenna; shin intte giddon gitatana koyiya ooninne intteyyo ashkkara gidanawu bessees .
qassi intte giddon ubbaappe bolla gidana koyiyay ooninne intteyyo aylle gidanawu bessees .
hegaadan taani , asa na7ay , asaayyo oottanawunne daro asaa wozanawu ta shemppuwaa immanawu yiidoogaappe attin , asi tawu oottanawu yabeykke &quot; yaagiis .
yesuusinne erissiyo ashkkarati yarkkoppe kiyishin , daro asay eta kaalliis .
naa77u qooqe asati ogiyaa doonan uttidaageeti yesuusi hegaara aadhdhiyoogaa siyidi , bantta qaalaa xoqqu oottidi , &quot; godawu , daawita na7awu , nuna maararkkii &quot; yaagidosona .
daro asay eta , &quot; hayzzite &quot; giidi hanqqettiis; shin eti bantta qaalaa keehi xoqqu oottidi , &quot; godawu , daawita na7awu , nuna maararkkii ! &quot; yaagidosona .
yesuusi ogiyan eqqidi , eta xeesiis; xeesidi , &quot; taani intteyyo ay oottanawu koyeetii ? &quot; yaagiis .
qooqeti , &quot; godawu , nu ayfiyaa pattarkkii &quot; yaagidosona .
yesuusi etawu qarettidi , eta ayfiyaa bochchiis; sohuwaarakka eta ayfee xeelli aggin , a kaalli bayidosona .
eti yerusalaame matidi , dabira zayte giyo deriyaa lanqqiyan de7iya beetafaage giyo qeeri katamaa gakkidosona; yesuusi erissiyo ashkkaratuppe naa77aa sinttawu kiittidi ,
eta hagaadan yaagiis; &quot; intteppe sinttan de7iya qeeri katamaa biite; biidi issi hariyaa qashuwan de7iyaaro i maraara intte sohuwaara demmana; eta birshshidi , tawu ekki yiite .
ooninne inttena oychchikko , goday hageeta koyees yaagite; sohuwaarakka i eta yeddi bayana .
hananabaa yootiyaagee , &quot; xiyoone katamawu ,
be7a , ne kawoy ashkke gididi , hariyaa bolli , hare maraa bolli uttidi , neekko yees yaagite &quot; yaagidi haasayidoogee polettana mala , hagee haniis .
erissiyo ashkkarati biidi , yesuusi banttana azazidoogaadan oottidosona .
hariyoonne hare maraa ehiidi , bantta maayuwaa eta zokkuwan hiixxidosona; hiixxin yesuusi toggiis .
he daro asaappe dariya baggay ba maayuwaa ogiyan hiixxiis; qassi harati mittaa tashiyaa kari karidi , ogiyan hiixxidosona .
yesuusappe sinttaara hemettiya daro asaynne qassi a geeduwaa kaalliya daro asay , ba qaalaa xoqqu oottidi , &quot; daawita na7ay galatetto ! godaa sunttan yiyaagee anjjettidaagaa ! xoossay galatetto ! &quot; yaagiis .
yesuusi yerusalaame katamaa gelido wode , kataman de7iya asay ubbay , &quot; hagee oonee ? &quot; yaagidi shabbirettiis .
asay , &quot; hagee galiilan de7iya naazireeta giyo katamaappe yiida hananabaa yootiya yesuusa &quot; yaagiis .
yesuusi beeta maqidasiyaa gelidi , hegan bayzziyaageetanne shammiyaageeta ubbaa kare yedettiis; qassi miishshaa laammiyaageetu xaraphpheezaanne haraphphiyaa bayzziyaageetu oydiyaa aatti yeggidi ,
eta , &quot; xoossaa maxaafan , ta keettay xoossaa woossiyo keetta geetettana yaagettidi xaafetti uttiis; shin intte a panggati qosettiyo gonggolo kesseeta &quot; yaagiis .
qooqetinne tohoy silidoogeeti yesuusakko beeta maqidasiyaa yin , i eta pattiis .
shin qeese halaqatinne higgiyaa tamaarissiyaageeti yesuusi oottiyo oorattabaa be7ido wodenne , guutta naati beeta maqidasiyan bantta qaalaa xoqqu oottidi , &quot; daawita na7ay galatetto &quot; yaagiyoogaa be7ido wode hanqqettidosona .
hanqqettidi yesuusa , &quot; hageeti giyoogaa siyay ? &quot; yaagidosona . yesuusi , &quot; ee siyays; xoossaa maxaafay , guutta naatinne xammiya naati nena galatana mala , eta erissadasa yaagiyaagaa mulekka nabbabibeekketii ? &quot; yaagiis .
yesuusi eta aggi bayidi , he katamaappe biitaaniyaa giyo katamaa biidi , yaani aqiis .
yesuusi maallado katamaa simmidi yiidi namisettiis .
ogiyaa doonan issi balase giyo mittiyo be7idi , ikko biis; biidi he balasen haytta xalaalappe attin , ayfe aynne demmibeenna; o , &quot; naa77anttuwaa merinawukka ayfoppa &quot; yaagin , he balasiyaa sohuwaara mela aggaasu .
erissiyo ashkkarati hegaa be7idi garamettidi , &quot; ha balasiyaa waanada issi kuttan mela aggadee ? &quot; yaagidosona .
yesuusi zaaridi , &quot; taani intteyyo tumaa gays; intte ammanoy de7iyoogeetanne sirennaageeta gidikko , ha balasiyo taani oottidoogaa mala xalaalaa oottekketa; shin haray atto intte ha deriyaa , denddada abban kundda giikkokka hanana;
intte ammanidi xoossaa woossiyoobaa ayba gidikkokka ekkana &quot; yaagiis .
yesuusi beeta maqidasiyaa yiidi tamaarissishin , qeese halaqatinne ayhuda cimati akko yiidi , &quot; neeni hagaa oottanawu neeyyo ay alaafetetti de7ii ? neeyyo ha alaafetettaa oonee immiday ? &quot; yaagidosona .
yesuusi zaaridi eta , &quot; taanikka inttena issibaa oychchana; intte tawu hegaa odikko , taani hagaa ay alaafetettan oottiyaakko , intteyyo odana;
yohaannisi xammaqiyo alaafetettay awappe yiidee ? xoossaappe yiideeyye asappe yiidee ? &quot; yaagiis . eti bantta giddon palamaa doommidi , &quot; nuuni , xoossaappe yiis yaagikko i nuna , yaatin , yohaannisi yootidoogaa ayssi ammanibeekketii ? yaagana .
shin nuuni , asappe yiis yaagikko , asay ubbay yohaannisi hananabaa yootiyaagaa gididoogaa eriyo gishshawu , asawu yayyoos &quot; yaagidosona .
eti yesuusayyo , &quot; nuuni erokko &quot; yaagidi zaaridosona . yesuusi , &quot; taanikka hagaa ay alaafetettan oottiyaakko , intteyyo odikke &quot; yaagiis .
&quot; shin intte ay qoppeetii ? naa77u naati de7iyo issi bitanee de7ees; he bitanee bayra na7aakko biidi , ta na7awu , hachchi baada ta woyniyaa turaa ootta yaagiis .
na7ay zaaridi , ixxaas giis; shin guyyeppe ba wozanan qoppi ekkidi , woyniyaa turaa oottanawu biis .
aaway hinkko na7aakko biidi , bayrawu giidoogaadankka awu giis; kaalo na7ay zaaridi , ero ta godawu yaagiis; shin bibeenna .
ha naa77u naatuppe ba aaway koyidoogaa oottidaagee awugee ? &quot; yaagiis . yaagin eti , &quot; bayraa &quot; yaagidosona . yesuusi eta hagaadan yaagiis; &quot; taani intteyyo tumaa gays; giiraa ekkiyaageetinne shaaramuxati intteppe sinttatidi , xoossaa kawotettaa gelana .
ayssi giikko , xammaqiya yohaannisi xillotettaa ogiyaa tamaarissiiddi , inttekko yin , i giyoogaa ammanibeekketa . shin giiraa ekkiyaageetinne shaaramuxati i giyoogaa ammanidosona; intte haray atto hegaa be7idikka , intte nagaraappe simmidi , i giyoogaa ammanibeekketa &quot; yaagiis .
qassikka yesuusi hagaadan yaagiis; &quot; hara leemisuwaakka siyite; woyniyaa giyo turaa tokkida issi bitanee de7ees; woyniyaa turaa yuushshi aattidi diriis; qassi he woyniyaa gum77iyo ollaakka bookkiis; hegaa naagiya asaayyo adussa shuchchaa gimbbiis . hegaappe guyyiyan , kottaa oottiya asawu immidi , hara dere biis .
woyniyaa ayfiyaa maxiyo wodee gakkin , bana gakkiyaagaa ekkidi yaana mala , ba ashkkarata ba kottaawatukko kiittiis .
kottaawati a ashkkarata oyqqidi , issuwaa wadhdhidosona; issuwaa woridi , qassi hinkkuwaa shuchchan caddidosona .
qassikka he bitanee kaseegeetuppe dariya hara ashkkarata kiittiis; kottaawati he ashkkaratakka kaseegeetudan oottidosona .
&quot; shin wurssettan i , ta na7aa eti bonchchana yaagidi ba na7aa etakko kiittiis .
&quot; shin kottaawati na7aa be7idi , bantta giddon , gadiyaa laattanaagee hagaa; hinddite a woridi , gadiyaa nuuni laattoos yaagidosona .
na7aa oyqqidi , woyniyaa turaa giddoppe gaxaa kessidi woridosona .
&quot; simmi woyniyaa turaa goday yiyo wode , he kottaawata waatanee ? &quot; yaagidi oychchiis .
oychchin eti , &quot; i he iita asata wori wurssidi , woyniyaa turay ayfiyo wode bana gakkiyaagaa wodiyan sheedhdhiya hara kottaawatuyyo immana &quot; yaagidosona .
yesuusi eta hagaadan yaagiis; &quot; gimbbiyaageeti karidi ixxido shuchchay godaa xaphuwaa minttiya , ubbaappe aadhdhiya shuchcha gidiis . hagee goday oottidobaa; qassi nu ayfiyawukka garamissiyaabaa yaagiyaagaa xoossaa maxaafaappe mulekka nabbabibeekketii ?
&quot; hegaa gishshawu , taani intteyyo odays; xoossaa kawotettay intteppe ekettidi , lo77o ayfiyaa immiya asawu imettana .
he shuchchaa bolli kunddiya ubbay meqerettana; qassi he shuchchay asa bolli kunddikko , he kunddido uraa gaaccana &quot; yaagiis .
qeese halaqatinne parisaaweti yesuusi odido leemisuwaa siyido wode , banttabaa haasayiyoogaa eridosona .
eti yesuusa oyqqanawu koyidosona; shin yesuusa daro asay hananabaa yootiyaagaa giidi qoppi uttido gishshawu , he asawu yayyidosona .
yesuusi asaayyo naa77anttuwaa leemisuwan hagaadan yaagidi haasayiis;
&quot; saluwaa kawotettay ba na7aayyo bullachchaa makkida kawuwaa mala .
he kawoy bullachchaa odi wottido asata xeesanawu ba ashkkarata kiittiis; shin asati yaanawu koyibookkona .
&quot; qassi hara ashkkarata , xeesettidaageeta , &quot; taani qumaa giigissaas; ta sanggatinne ta daddaroti shuhettidosona; ubbabaykka mahettiis . bullachchaa haa yiite &quot; yaagite yaagidi kiittiis .
shin xeesettidaageeti koyennan ixxidi , bantta oosuwawu oosuwawu biidosona; issoy ba goshshawu bin , hinkkoy ba zal77iyawu biis .
attidaageeti qassi kawuwaa ashkkarata oyqqidi wadhdhidi woridosona .
&quot; kawoy daro hanqqettiis; qassi ba wotaaddarata yeddidi , he shemppuwaa woridaageeta worissidi , eta katamaa xuugissiis .
hegaappe guyyiyan , ba ashkkarata , bullachchay mahettiis; shin xeesettidaageeti bullachchawu bessiya asa gidokkona .
hegaa gishshawu , wogga ogiyaa biidi , intte demmido asa ubbaa bullachchawu xeesite yaagiis .
he ashkkarati ogiyaa biidi , bantta demmido asa ubbaa lo77uwaa iitaa shiishshidi , bullachchaa daasiyaa kunttidosona .
&quot; shin kawoy qumaa maanawu uttida asaa be7anawu gelido wode , bullachchaa maayuwaa maayibeenna issi bitaniyaa hegan be7idi ,
ta jaalawu , bullachchaa maayuwaa maayennan waanada hagaa geladii ? yaagin bitanee co77u giis .
&quot; hegaappe guyyiyan , kawoy ba ashkkarata , ha bitaniyaa kushiyaanne tohuwaa qachchidi , kare xumaa kessi olite; i hegan yeekkananne achchaa garccana yaagiis .
&quot; ayssi giikko , xeesettidaageeti daro; shin doorettidaageeti guutta &quot; yaagiis .
hegaappe guyyiyan , parisaaweti biidi , a haasayaappe bala demmidi , a oyqqana mala maqettidosona .
qassi bantta erissiyo ashkkaratuppenne heeroodisa baggatuppe amaridaageeta akko kiittidosona . kiittin eti , &quot; tamaarissiyaagoo , neeni tumaa haasayiyoogaanne xoossaa ogiyaa tumatettan tamaarissiyoogaa nuuni eroos; ayssi giikko , neeni asappe asa shaakkakkanne dummayakka .
ne qofay aybakko nuuyyo oda; nuuni roome biittaa kawuwaa qeesaarayyo giiraa giiriyoogee wogeeyye woga gidennee ? &quot; yaagidosona .
shin yesuusi eta iita qofaa eridi , &quot; ha lo77o milatiya iita asatoo , ayssi tana paacceetii ?
giiraa qanxxiyo miishshaa tana bessite &quot; yaagiis . yaagin eti santtimiyaa awu ehiidosona .
i , &quot; ha meraynne sunttay oogee ? &quot; yaagiis .
yaagidi eta oychchin , eti , &quot; roome biittaa kawuwaa qeesaaraagaa &quot; yaagidosona . hegaappe guyyiyan , yesuusi eta , &quot; yaatikko , qeesaaraagaa qeesaarassi , xoossaagaa xoossaassi immite &quot; yaagiis .
eti hegaa siyido wode , garamettidi a yeggi bayidi biidosona .
hayqqida asi denddenna giya saaduqaawetuppe issi issi asati he gallassi yesuusakko yiidi , hagaadan yaagidi , a oychchidosona;
&quot; tamaarissiyaagoo , muusee , issi asi na7a yelennan hayqqikko , he hayqqidaagaa ishay a machchiyo ayssidi , ba ishaayyo na7a yelanawu bessees yaagiis .
nunaara laappun ishantti de7oosona; bayray machchiyo ekkidi , na7a yelennan hayqqiis; hayqqin a machchiyo a ishay ayssiis .
qassi naa77anttoykka hayqqiis; heezzanttoykka , laappuntta gakkanaashinkka hegaadan hanidosona .
ubbaappe guyyiyan , he maccaasiyaa hayqqaasu .
yaatin , hayqqida asay hayquwaappe denddiyo gallassi he maccaasiyaa laappunatuppe awugaayyo machcho gidanee ? ayssi giikko , laappunati ubbaykka o ekkidosona &quot; yaagidosona .
yesuusi zaaridi , hagaadan yaagiis; &quot; xoossaa maxaafata woy a wolqqaa intte erenna gishshawu baleeta .
ayssi giikko , hayqqida asay hayquwaappe denddiyo gallassi , saluwan de7iya kiitanchchatu mala gidanaappe attin , attumaasinne ekkenna; maccaasinne gelenna .
shin hayqqidaageetu dendduwaabaa gidikko ,
xoossay , taani abrahaama xoossaa , yisaaqa xoossaa , yaaqooba xoossaa yaagidi intteyyo odidoogaa mulekka nabbabibeekketii ? xoossay paxa de7iyaageetu xoossaa gidiyoogaappe attin , hayqqidaageetu xoossaa gidenna &quot; yaagiis .
daro asay hegaa siyidi , a timirttiyan garamettiis .
shin yesuusi saaduqaaweta co77u oottidoogaa parisaaweti siyido wode , issisaa shiiqidosona .
eta giddoppe higgiyaa tamaarissiya issoy , yesuusa paaccanawu issibaa oychchiis .
&quot; tamaarissiyaagoo , higgiyaa giddon ubbaappe aadhdhiya azazoy awugee ? &quot; yaagidi a oychchiis .
oychchin yesuusi zaaridi , hagaadan yaagiis; &quot; neeni godaa ne xoossaa ne kumetta wozanaappe , ne kumetta shemppuwaappe , ne kumetta qofaappe siiqa yaagiis .
hegee ubbaappe gitatiya azazonne qassi ubbaappe aadhdhiya azazo .
qassi naa77antto azazoykka a mala; hegee , neeni ne shooruwaa ne huuphedan siiqa giyaagaa .
muuse higge ubbaynne hananabaa yootiyaageetu timirttee ha naa77u azazotun qashettees &quot; yaagiis .
parisaaweti issisaa shiiqidaashin yesuusi eta ,
&quot; kiristtoosabaa woygi qoppeetii ? i o na7ee ? &quot; yaagidi oychchiis . oychchin eti , &quot; kiristtoosi daawita na7aa &quot; yaagidosona .
yesuusi eta , &quot; yaatin , daawiti bana geeshsha ayyaanay haasayissin kiristtoosa woygidi , goda giidi xeesii ?
qassikka daawiti , goday ta godaa , &quot; taani ne morkketa neeni yedhdha eqqiyoobaa oottana gakkanaassi , hagan taappe ushachcha baggaara utta &quot; giis yaagiis .
daawiti kiristtoosa , godaa giidi xeesikko , yaatin , kiristtoosi waanidi daawita na7a gidii ? &quot; yaagiis .
yesuusawu issi qaala zaaranawu danddayida issi asinne baawa; qassi he gallassappe doommin , hara oysha a oychchanawu xaliday oonikka baawa .
hegaappe guyyiyan , yesuusi shiiqida asaayyoonne ba erissiyo ashkkaratuyyo hagaadan yaagidi haasayiis;
&quot; higgiyaa tamaarissiyaageetinne parisaaweti muuse higgiyaa tamaarissiyo maataara de7oosona .
hegaa gishshawu , intte oottana mala , eti inttena azaziyo ubbabaa oottitenne qassi naagite; shin eti oottiyoogaadan oottoppite; ayssi giikko , eti bantta yootiyoogaa oottokkona .
tookkanawu deexxiya toohuwaa eti qachchidi , asa toossoosona; shin bantta huuphen haray atto , he toohuwaa biradhdhiyan bochchanawukka koyokkona .
&quot; shin eti bantta ooso ubbaa asi be7anaadan oottoosona; ayssi giikko , bantta som77uwaaninne bantta kushiyaa qesiyan qachchiyo xiqisiyaara de7iya kitaafaa aassoosonanne bantta maayuwaa macaraakka adussoosona .
asi banttana imattiyoosan bonchcho sohuwaa dosoosona; qassi ayhuda woosa keettatunkka daro lo77iya oydiyaa dosoosona .
asi giyan banttana bonchchidi sarotanaagaanne tamaarissiyaagoo giidi banttana xeesanaagaa koyoosona .
&quot; shin inttena tamaarissiyaagee issuwaa xalaala gidido gishshawunne intte ubbay ishantta gidido gishshawu , issoy issuwaa , tamaarissiyaagoo giidi xeesoppite .
ha sa7an oonanne aawa giidi xeesoppite; ayssi giikko , intteyyo saluwan de7iya issi aaway de7ees .
issoy issuwaa , godawu giidikka xeesoppite; ayssi giikko , intteyyo issi goday , kiristtoosa xalaalay de7ees .
intte giddon ubbaappe gitatiyaagee intteyyo ashkkara gidanawu bessees .
bana gitayiya oonikka kawuyyana; qassi bana kawushshiya oonikka gitatana .
&quot; lo77o milatiya iitatoo , higgiyaa tamaarissiyaageetoonne parisaawetoo , asaayyo saluwaa kawotettaa intte gorddiyo gishshawu , intteyyo aayye7ana; ayssi giikko , intte huuphiyawunne gelekketa; qassi gelanawu koyiyaageetanne gelissekketa .
&quot; lo77o milatiya iitatoo , higgiyaa tamaarissiyaageetoonne parisaawetoo am77etu keettaa intte bonqqidi , intteyyo lo77o milatanawu xoossaa woosaa adusseeta; hegaa gishshawu , intteyyo aayye7ana; ubbaappe aadhdhiya pirddaa intte ekkana .
&quot; lo77o milatiya iitatoo , higgiyaa tamaarissiyaageetoonne parisaawetoo intte issi uraa ammanttanawu abbaaninne sa7an yuuyiyo gishshawunne qassi intte a ammanttiyo wode , he uraa intteegaappe naa77u kushe iitida gaannabiyawu na7a oottiyo gishshawu , intteyyo aayye7ana .
&quot; ooninne beeta maqidasiyan caaqqikko , aybinne baawa; shin beeta maqidasiyan de7iya worqqan caaqqikko , he caaqoy a gakkees giya intteyyo qooqi uttidi asa kaalettiyaageetoo , intteyyo aayye7ana .
ha eeyyati , ha qooqeti , worqqay aadhdhiiyye ? worqqaa geeshsha oottiya beeta maqidasee aadhdhii ?
qassi intte , ooninne yarshsho yarshshiyooban caaqqikko , aykkokka baawa; shin ooninne a bolli de7iya yarshshon caaqqikko , he caaqoy a gakkees yaagidi tamaarisseeta .
ha eeyyati , ha qooqeti , yarshshoy aadhdhiiyye ? woy yarshsho geeshsha oottiya a yarshshiyoobay aadhdhii ?
hegaa gishshawu , yarshsho yarshshiyooban caaqqiya uray he yarshshiyoobankka caaqqees; qassi a bolli de7iya ubbabankka caaqqees .
beeta maqidasiyan caaqqiya uray , he beeta maqidasiyaaninne a giddon de7iya xoossan caaqqees .
saluwan caaqqiya uray , xoossaa kawotaa araataaninne he araatan uttiyaagan caaqqees .
&quot; lo77o milatiya iitatoo , higgiyaa tamaarissiyaageetoonne parisaawetoo , intteyyo aayye7ana . ayssi giikko , karetta sawuwaappe , katikallaappenne okashiyaappe asirataa intte immeeta; shin higgiyan de7iya keehi koshshiyaageeta aggi bayeeta; hegeeti pirddaa , maarotettaanne xillotettaa . haratakka aggennan , intte oottanawu bessiya yohoti hegeeta .
intteyyo qooqi uttidi , asa kaalettiyaageetoo , intte ushshaappe udunxxiyaa gaccidi , gaameelaa mitteeta .
&quot; lo77o milatiya iitatoo , higgiyaa tamaarissiyaageetoonne parisaawetoo , intteyyo aayye7ana . ayssi giikko , intte shaatiyaayyoonne keriyaayyo bolla baggaa geeshsheeta; shin intteyyo giddoora bonqqiyoogeenne uuzettiyoogee kumi uttiis .
ha qooqe parisaawiyawu , shaatiyaayyoonne keriyaayyo garssaa kasetada geeshshargga; hegaappe guyyiyan , bolla baggaykka geeshsha gidana .
&quot; lo77o milatiya iitatoo , higgiyaa tamaarissiyaageetoonne parisaawetoo , intteyyo aayye7ana . ayssi giikko , kare baggaara aannuwan tiyettidi , lo77i uttidi , qassi garssa baggaara hayqqida asa meqettinne wooqqidabay ubbabay kumido duufota milateeta .
hegaadankka , qassi bolla baggaara asa ubbawu xillo milateeta; shin intteyyo garssa baggaara lo77o milatiya iitatettaynne makkalay kumi uttiis .
&quot; lo77o milatiya iitatoo , higgiyaa tamaarissiyaageetoonne parisaawetoo , intteyyo aayye7ana . ayssi giikko , hananabaa yootiyaageetu duufuwaa bolli keettaa keexxeeta; qassi xillotu duufuwaakka loytteeta .
qassi intte , nuuni beni nu aawatu wode de7idobaa gidiyaakko , etaara issippe hananabaa yootiyaageeta worokko shin yaageeta .
hegaa gidikko , hananabaa yootiyaageeta woridaageetu naata intte gididoogaa intte huuphen markkatteeta .
simmi intte aawati doommidoogaa polekketii !
&quot; ha shooshshatoo , shooshshaa naatoo , gaannabiyaa pirddaappe waanidi attuuteetii ?
hegaa gishshawu , be7ite , taani hananabaa yootiyaageeta , aadhdhida eranchchatanne higgiyaa tamaarissiyaageeta inttekko kiittays . etappe issuwaa issuwaa intte worananne masqqaliyaa bolli misimaariyan xishidi kaqqana; qassi issuwaa issuwaa intte woosa keettatun lissuwan garafananne katamappe katama yedettana .
hegaa gishshawu , xilluwaa aabeela woroosappe doommidi , beeta maqidasiyaappenne yarshshiyoosaappe gidduwan intte worido baraakiyaa na7aa zakkaariyaasa wodiyaa gakkanaassi , hayqqida xillo ubbatu suuttaa gishshawu , intte qaxxayettana .
taani intteyyo tumaa odays; ha ubbabay ha wodiyaa asaa bolli gakkana .
&quot; yerusalaame katamaa asawu , yerusalaame katamaa asawu , hananabaa yootiyaageeta intte woreeta; xoossay inttekko kiittidoogeetakka shuchchan caddeeta; kuttiyaa ba marata ba qefiyan haphphiyoogaadan , taani intte asaa issi diri shiishshanawu aapputoo koyidanaa ! shin tana diggideta .
be7ite , intte keettay muleera ona gidana .
ayssi giikko , taani intteyyo odays; intte , godaa sunttan yiyaagee anjjettidaagaa gaana gakkanaashin , naa77anttuwaa tana be7ekketa &quot; yaagiis .
yesuusi beeta maqidasiyaappe kiyidi biishin , beeta maqidasiyaa dirssa giddon de7iya keettata bessanawu erissiyo ashkkarati akko yiidosona .
yesuusi zaaridi eta , &quot; hagaa ubbaa be7eetii ? taani intteyyo tumaa odays; ha keettatun de7iya issi shuchchinne attennan ubbay qolettana &quot; yaagiis .
yesuusi dabira zayte giyo deriyaa bollan uttidaashin , erissiyo ashkkarati banttarkka akko yiidi a , &quot; hegee awude hananaakko , nuuyyo odarkkii; qassi ne yuussaayyoonne wodiyaa wurssettaayyo malaatay ayba gidanee ? &quot; yaagidosona .
yesuusi zaaridi , eta hagaadan yaagiis; &quot; inttena ooninne balettenna mala naagettite .
ayssi giikko , daro asati ta sunttan , taani kiristtoosa yaagiiddi yaana; yiidi daro asaa balettana .
matan de7iya olaa cenggurssaanne haahuwan de7iya olaa oduwaa siyanawu intte de7eeta; hegaa malabay hananawu bessiyo gishshawu , naagettite; hirggoppite; shin wurssettay biroona .
ayssi giikko , issi biittaa asay hara biittaa asaara olettana; qassi issi kawotettay hara kawotettaara olettana; koshaynne biittaa qaattay ubbasan de7ana .
hegee ubbaykka koyro leesso mala .
&quot; asay he wode inttena wayssananne worana; ta sunttaa gishshawu , dere ubbay inttena ixxana .
he wode daroti ammanuwaa aggana; bantta giddon issoy issuwaa aattidi immananne issoy issuwaa ixxana .
qassi wordduwaa hananabaa yootiya daroti denddidi , daro asaa cimmana .
makkalay dariyo gishshawu , daro asaa siiqoy irxxana .
shin wurssettaa gakkanaashin gencciya uray attana .
asa ubbawu markka gidana mala , kawotettaa wonggeliyaa mishiraachchoy sa7a ubban odettana; hegaappe guyyiyan , wurssettay gakkana .
&quot; hegaa gishshawu , hananabaa yootiya daaneeli odido bashshaa tunatettay geeshsha sohuwan eqqidaagaa intte be7ana; hegee woygiyoogaakko , nabbabiyaagee akeeko .
yihudaa biittan he wode de7iyaageeti deriyaakko baqatona .
keettaa huuphiyan de7iya uraykka ba son de7iyaabaa ekkanawu wodhdhoppo .
gaden de7iyaagee ba maayuwaa ekkanawu guyye simmoppo .
he wode shahaara maccaasatuyyoonne xanttiya maccaasatuyyo aayye7ana .
balggon woy sambbatan intte baqatenna mala , xoossaa woossite;
ayssi giikko , sa7ay merettoosappe hachchi gakkanaashin de7ibeennabaynne qassi hagaappe sinttawukka mule de7enna iita waayee he wode de7ana .
xoossay he gallassatu qoodaa guuttiyoy baynnaakko , asa gididay ooninne attenna; shin i ba doorido asatu gishshawu , he gallassatu qoodaa guuttana .
&quot; he wode ooninne inttena , be7ite . kiristtoosi hagan de7ees woy , hegan de7ees yaagikko abaa ammanoppite .
ayssi giikko , worddanchcha kiristtoosatinne wordduwaa hananabaa yootiyaageeti denddana; denddidi banttawu danddayettikko , haray atto xoossay dooridoogeetakka balettanawu gita malaataanne garamissiyaabaa bessana .
be7ite , taani intteyyo hegaa kasetada yootaas .
&quot; hegaa gishshawu , asay inttena , be7ite , kiristtoosi bazzon de7ees giikko , hegaa booppite; woy inttena , be7ite , qol77on de7ees giikkokka , etabaa ammanoppite .
ayssi giikko , wolqqanttay arshshoppe wolqqammidi , arggo gakkanaassi phooliyoogaadan , ta yuussay , asa na7aa yuussay , hegaadan hanana .
&quot; gawuxay de7iyoosaa ankkoy shiiqana .
&quot; he wode waayiyaappe guyyiyan , sohuwaara away xumana; aginay poo7iyoogaa aggi bayana; xoolintteti saluwaappe kunddana; qassi saluwan de7iya wolqqatikka qaaxettana .
he wode ta malaatay , asa na7aa malaatay , saluwan beettana; sa7an he wode de7iya asa zare ubbay yeekkana . qassi taani , asa na7ay , wolqqaaranne gita bonchchuwaara saluwaa shaara giddoora yiishin , eti be7ana .
i ba kiitanchchata gita malkkataara kiittana; kiittin kiitanchchati sa7awu ha gaxaappe ya gaxaa gakkanaashin , qassi sa7an oyddu zooziyaappe awu doorettida asaa shiishshana .
&quot; leemisuwaa balasiyo giyo mitteeppe akeekite; balasiyaa aaciyo wodenne i tashee bonccottiyo wode , bonee matattidoogaa intte erana .
hegaadankka , intte he ubbabaa be7iyo wode , i matattidi pengge shiiqidoogaa erite .
taani intteyyo tumaa odays; ha ubbabay hanana gakkanaassi , ha wodiyaa asay hayqqiichchenna .
saloynne sa7ay aadhdhana; shin ta qaalay mulekka aadhdhenna .
&quot; shin he gallassaanne he saatiyaa aawaa xalaalaappe attin , haray atto saluwan de7iya kiitanchchata gidin , woy tana na7aa gidinkka ooninne eriyaabi baawa .
ta yuussay , asa na7aa yuussay , nohe wode hanidoogaa mala gidana .
ayssi giikko , bashshiya haattaa yuussaappe kase wode , nohee markkabiyan gelido gallassay gakkanaashin , asay meesinne uyees; qassi attumaasay machcheesinne maccaasay azinaa gelees .
bashsha haattay yiidi , eta ubbaa efaana gakkanaashin , eti akeekibookkona; taani , asa na7ay , yiyo wodee , hegaa mala gidana .
&quot; he wode naa77u asati gaden oottiyaageetuppe issuwaa efaana; issoy attana .
naa77u maccaasati woxan gaacciyaageetuppe issinniyo efaana; issinniyaa attana .
&quot; simmi intte goday ay gallassi yaanaakkonne intte erenna gishshawu , naagi uttite .
shin kaysoy qammaappe woqqa wodiyan yaanaakko keettaaway eridaakko , ba keettay bookettenna mala , beegottidi naagi uttanaagaa erite .
hegaa gishshawu , inttekka giigi uttite; ayssi giikko , taani , asa na7ay , intte qoppenna saatiyan yaana .
&quot; yaatin , ba so asawu qumaa koshshiyo wodiyan immana mala , a goday sunttido ammanettida wozannaama ashkkari oonee ?
i hegaadan oottishin , a goday yiidi demmiyo ashkkaray anjjettidaagaa .
taani intteyyo tumaa odays; goday he ashkkaraa babaa ubbaa bolli sunttana .
shin ashkkaray iita gidikko , ta goday gam77idi yaana yaagidi ba wozanan qoppidi ,
ba lagge ashkkarata waraa doommikko , mattottiyaageetuura miikkonne uyikko ,
he ashkkaraa goday i qoppibeenna gallassaaninne i eribeenna saatiyan yaana .
yiidi a qanxxerettidi , lo77o milatiya iita asati de7iyoosan wottana; hegan i yeekkananne achchaa garccana .
&quot; he wode saluwaa kawotettay bantta kuraaziyaa oyqqidi , machchiyo bullachchiyaagaa mokkanawu kare kiyida tammu geela7ota milatana .
etappe ichchashati eeyya; qassi ichchashati cincca .
eeyyati bantta kuraaziyaa oyqqidosona; shin lambba oyqqibookkona .
shin cinccati bantta kuraaziyaanne xaaramusiyan lambbaa oyqqidosona .
machchiyo bullachchiyaagee yeennan gam77in , he geela7oti banttana xiskkissin zin77i bayidosona .
&quot; bilahe gidido wode , be7ite , machchiyo bullachchiyaagee gakkiis; a mokkanawu kare kiyite yaagiya gita cabboy denddiis .
&quot; he wode he geela7oti ubbati beegottidi , bantta kuraaziyaa giigissidosona .
eeyyati cinccata , nu kuraazee to77ana haniyo gishshawu , intte lambbaappe nuuyyo immerkketii yaagidosona .
&quot; shin cinccati zaaridi eta , chii , nuuyyoonne intteyyo gidenna; hegaa gishshaa intteyyo bayzziyaageetukko biidi shammi ekkite yaagidosona .
yaagin eeyya geela7oti lambbaa shammanawu biichchidaashin , machchiyo bullachchiyaagee puttu gin , giigi uttida ichchashu geela7oti aara issippe bullachchaa keettaa gelidosona; kareekka gorddetti aggiis .
&quot; guyyeppe qassi hinkko geela7oti yiidi , godawu , godawu , nuuyyo dooyarkkii yaagidosona .
&quot; shin machchiyo bullachchiyaagee zaaridi , taani intteyyo tumaa odays; taani inttena erikke yaagiis .
&quot; simmi taani , asa na7ay , yaana gallassaa woy saatiyaa intte erenna gishshawu , naagi uttite .
&quot; ayssi giikko , saluwaa kawotettay ba ashkkarata xeesidi , bawu de7iyaabaa etawu sheedhdhidi , oge baana haniya bitaniyaa milatees .
etawu huuphiyan huuphiyan eta wolqqaa keenaa issuwawu ichchashu sha7u biraa , issuwawu naa77u sha7u biraa , qassi issuwawu issi sha7u biraa immidi , ba ogiyaa biis .
ichchashu sha7u biraa ekkida ashkkaray sohuwaara biidi zal77idi , hara ichchashu sha7u biraa worissiis .
hegaadankka , qassi naa77u sha7u biraa ekkida ashkkaray hara naa77u sha7u biraa worissiis .
shin issi sha7u biraa ekkidaagee biidi , ollaa bookkidi , ba godaa miishshaa moogiis .
&quot; daro wodiyaappe guyyiyan , he ashkkaratu goday yiidi , ba miishshaa etaara qoodettiis .
ichchashu sha7u biraa ekkida ashkkaray yiidi , hara ichchashu sha7u biraa sheedhdhiiddi , ta godawu , neeni tawu ichchashu sha7u biraa immadasa; be7a , hara ichchashu sha7u biraa worissaas yaagiis .
a goday a , hayyanaashsho ! neeni lo77onne ammanettiya ashkkara; neeni guuttaban ammanettadasa . taani nena darobaayyo alaafe oottana; haa gelada ne godaara ufaytta yaagiis .
&quot; qassi naa77u sha7u biraa ekkidaageekka yiidi , ta godawu , neeni tawu naa77u sha7u biraa immadasa; be7a , taani hara naa77u sha7u biraa worissaas yaagiis .
a goday a , hayyanaashsho ! neeni lo77onne ammanettiya ashkkara; neeni guuttaban ammanettadasa . taani nena darobaayyo alaafe oottana; haa gelada ne godaara ufaytta yaagiis .
&quot; issi sha7u biraa ekkidaagee qassi yiidi , ta godawu , neeni zerabeennasaappe cakkiya asa gidiyoogaanne katta laalabeennasaappe maxiya meqetti baynna asa gidiyoogaa taani erays .
taani yayyaas; yaatada baada ne biraa biittan moogaas; be7a , ne biray hageeho yaagiis .
&quot; a goday zaaridi , a hagaadan yaagiis; ha iita azalla ashkkarawu , taani zerabeennasaappe cakkiya asa gidiyoogaanne katta laalabeennasaappe maxiya asa gidiyoogaa eradii ?
yaatin , neeni ta miishshaa bankkiyan wottidobaa gidiyaakko , taani simmiyo wode ta miishshaa woriyaara ekkanaagaa shin attiis .
hegaa gishshawu , he miishshaa appe wotti ekkidi , tammu sha7u biray de7iyoogaayyo immite .
ayssi giikko , de7iyo ubbawu haray gujettana; i bawu gidiyaagaappe darissidi ekkana; shin baynnaagaappe haray atto , he awu de7iya guuttaykka appe ekettiichchana .
allaalle kessenna ashkkaraa kare xumaa kessi olite; hegan i yeekkananne ba achchaa garccana yaagiis .
&quot; taani , asa na7ay , kiitanchcha ubbatuura bonchchuwan yiyo wode , ta bonchcho kawotaa araatan uttana .
sa7an de7iya asay ubbay ta sintti shiiqana; heemmiyaagee dorssata deeshshatuppe shaakkiyoogaadan , taani he asaa naa77u kessada shaakkana .
qassi dorssata taappe ushachcha baggaara essada , deeshshata taappe haddirssa baggaara essana .
&quot; hegaappe guyyiyan , taani kawoy taappe ushachcha baggaara de7iyaageeta hagaadan yaagana; ta aaway anjjidoogeetoo , haa yiidi sa7ay merettoosappe hachchi gakkanaashin , intteyyo giigida kawotettaa laattite .
ayssi giikko , taani namisettin mizideta; saamettin ushshideta; imatta gidada binkka mokkideta .
taani kallottin mayzzideta; harggin be7ideta; qashettin taakko gakkideta yaagana .
&quot; hegaappe guyyiyan , xilloti zaaridi , a hagaadan yaagana; godawu , neeni namisettin , awude be7idi mizidoo ? woy neeni saamettin , awude be7idi ushshidoo ?
neeni imatta gidada yin awude be7idi mokkidoo ? woy neeni kallottin awude mayzzidoo ?
qassi neeni harggin , woy qashettin neekko biidi awude nena be7idoo ? yaagana .
taani kawoy zaarada , taani intteyyo tumaa odays; intte ha ta ishanttu ubbaappe haray atto , laafiya issuwaayyo oottidobaa gidikkokka , hegaa tawu oottideta yaagana .
&quot; he wode , taappe haddirssa baggaara de7iyaageeta taani yaagana; ha qanggettidaageetoo , ta matappe kichchite; biidi xalahe halaqaayyoonne a kiitanchchatuyyo giigida merinaa taman gelite .
ayssi giikko , taani namisettin , tana mizibeekketa; saamettin ushshibeekketa .
taani imatta gidada bin , tana mokkibeekketa; kallottin mayzzibeekketa; qassi harggin , qashettinkka tana be7ibeekketa yaagana .
wode eti qassi hagaadan yaagidi zaarana; godawu , neeni namisettin woy saamettin , woy imatta gidada bin woy kallottin , woy harggin woy qashettin , awude be7idi , nena maaddennan ixxidonii ? yaagana .
&quot; he wode taani kawoy zaarada eta , taani intteyyo tumaa odays; intte ha ubbaappe laafiya issuwaa maaddennan ixxidoogee , tana maaddennan ixxidoogaa yaagana .
hegeeti merinaa qaxxayuwawu baana; shin xilloti merinaa de7uwawu baana &quot; yaagiis .
yesuusi ha timirttiyaa ubbaa wurssido wode , ba erissiyo ashkkarata ,
&quot; naa77u gallassappe guyyiyan , paasikaa baalaa bonchchiyo gallassa gidiyoogaa ereeta . he gallassi tana , asa na7aa , asay masqqaliyaa bolli misimaariyan xishidi kaqqanawu aatti immana &quot; yaagiis .
he wode qeese halaqatinne dere cimati qayaafa giyo qeese ubbatu halaqaa gita keettan shiiqidi ,
asi erennan yesuusa oyqqidi , woranawu maqettidosona .
shin eti , &quot; asay ooshshaa kessenna mala , paasikaa bonchchiyo gallassi hegaa oottokko &quot; yaagidosona .
yesuusi biitaaniyaa kataman inchchirichchaa harggiya simoona son de7ishin ,
issi mishiriyaa albbasxxiroosa giyo shuchchaappe oottido bilqqaadiyaa kumida daro al77o shittuwaa ekkada yaasu; yaada qumaa i miishin , he shittuwaa yesuusa huuphiyan tigaasu .
shin erissiyo ashkkarati hegaa be7idi hanqqettidosona; hanqqettidi , &quot; ha shittuwaa coo mooriyoogee aybissee ?
ayssi giikko , ha shittuwaa al77o waagan bayzzidi , miishshaa hiyyeesawu immanawu danddayettees &quot; yaagidosona .
yesuusi eti giyoogaa eridi , eta hagaadan yaagiis; &quot; ha maccaasiyo ayssi waysseetii ? a tawu lo77obaa oottaasu .
hiyyeesati ubba wode inttenaara de7oosona; shin taani inttenaara ubba wode de7ikke;
a ha shittuwaa ta bolli tigiyoogee tana mooganawu giigissanaassa .
taani intteyyo tumaa odays; sa7a ubban ha wonggeliyaa mishiraachchuwaa odiyoosan awaanikka , asay o hassayana mala , a oottidoogee odettana &quot; yaagiis .
he wode tammanne naa77u erissiyo ashkkaratuppe issoy yihudaa asqqorootu giyoogee qeese halaqatukko biis .
biidi , &quot; taani intteyyo yesuusa oyttikko , tawu ay immuuteetii ? &quot; yaagin eti ayyo hasttamu biraa qoppidi immidosona .
hegaappe guyyiyan , yihuday yesuusa aattidi immanawu injjetiya wodiyaa wochchees .
oyttaa miyo gallassaa bonchchiyo koyro gallassi , erissiyo ashkkarati yesuusakko yiidi , &quot; paasikaa bonchchiyo gallassi neeni maana qumaa awan giigissanee ? &quot; yaagidosona .
yaagin yesuusi eta , &quot; katamaa biidi , issi bitaniyaa , tamaarissiyaagee nena , &quot; tawu wodee gakkiis; taani ta erissiyo ashkkaratuura paasikaa bonchchiyo gallassaa ne son aattana &quot; yaagees yaagite &quot; yaagiis .
erissiyo ashkkarati yesuusi banttana azazidoogaadan oottidi , paasikaa bonchchiyo gallassi maana qumaa giigissidosona .
sa7ay omarido wode , yesuusi tammanne naa77u erissiyo ashkkaratuura qumaa maanawu uttiis .
eti miishin , yesuusi eta , &quot; taani intteyyo tumaa odays; intteppe issi uray tana aattidi immana &quot; yaagiis .
eti daro dagammidi , huuphiyan huuphiyan , &quot; godawu , tumu taneeshsha ? &quot; giyoogaa doommidosona .
yesuusi zaaridi , &quot; ba kushiyaa tanaara issippe shaatiyan yeddidi tushkkiyaagee tana aattidi immana .
taani , asa na7ay , xoossaa maxaafay hayqqana giidoogaadan hayqqana; shin tana , asa na7aa , aattidi immiya urawu aayye7ana; he uray yelettennan attiyaakko awu keha shin &quot; yaagiis .
a oyttiya yihuday zaaridi , &quot; tamaarissiyaagoo , neeni giyoogee tanee ? &quot; yaagiis . yaagin yesuusi zaaridi a , &quot; neeni ne huuphen gaadasa &quot; yaagiis .
eti miishin , yesuusi oyttaa ekkidi , xoossaa galatiis; he oyttaa menttidi , ba erissiyo ashkkaratuyyo immiiddi , &quot; heyte; miite; hagee ta ashuwaa &quot; yaagiis .
burccukkuwaa ekkidi , xoossaa galatiis . etawu immiiddi , &quot; ubbay hagaappe uyite;
ayssi giikko , hagee daro asaa nagaray atto geetettana gishshawu gukkiya ta suuttaa; ta suuttay ooratta maachchaa .
shin taani intteyyo odays; taani ta aawaa kawotettan ooratta woyne eessaa inttenaara uyana gallassay gakkanaashin , naa77anttuwaa ha woyne eessaa mulekka uyikke &quot; yaagiis .
mazamuriyaa yexxidoogaappe guyyiyan , dabira zayte giyo deriyaa biidosona .
yesuusi he wode eta , &quot; hachchi qammi intte ubbay tana yeggi bayidi baqatana; ayssi giikko , xoossaa maxaafay , xoossay dorssaa heemmiyaagaa worana; worin dorssaa wudee laalettana yaagees .
shin taani hayquwaappe denddidoogaappe guyyiyan , intteppe kasetada galiilaa baana &quot; yaagiis .
pheexiroosi zaaridi , &quot; eti ubbati nena yeggi bayidi baqatikkokka , taani nena mulekka yeggikke &quot; yaagiis .
yesuusi pheexiroosa , &quot; taani neeyyo tumaa odays; hachchi qammi kuttoy waassanaappe kase , neeni tana heezzutoo kaddana &quot; yaagiis .
yaagin pheexiroosi zaaridi , &quot; taani haray atto , nenaara issippe hayqqiyaakkokka , nena mulekka kaddikke &quot; yaagiis . qassi erissiyo ashkkarati ubbatikka hegaadan giidosona .
yesuusi he wode ba erissiyo ashkkaratuura geetesemaane giyo sohuwaa biidi eta , &quot; taani hiniyo baada xoossaa woossishin , intte hagan uttiishshite &quot; yaagiis .
yaagidi pheexiroosanne zabddiyoosa naata naa77aa banaara ekki efiidi , daro kayyuwaanne waayiyaa doommiis .
qassi eta , &quot; taani hayqqana gakkanaassikka kayyottays; hagan takkidi , tanaara naagite &quot; yaagiis .
guuttaa sinttawukko shiiqiiddi , biittan gufannidi , &quot; ta aawawu , danddayettiyaabaa gidikko , ha burccukkuwaa taappe digga; shin neeni koyiyoogaadan hanoppe attin , taani koyiyoogaadan hanoppo &quot; yaagidi xoossaa woossiis .
yesuusi erissiyo ashkkaratukko simmidi yiis; xiskkidaageeta demmidi pheexiroosa , &quot; intte issi saatekkonne xiskkennan tanaara naaganawukka danddayibeekketii ?
paaciyan intte gelenna mala , naagitenne xoossaa woossite; ayyaanay giigi uttiis; shin ashoy daafuranchcha &quot; yaagiis .
yesuusi qassi naa77anttuwaa biidi , &quot; ta aawawu , taani ha burccukkuwaappe uyennan de7ishin burccukkuwaa denttanaagee danddayettennabaa gidikko , neeni koyiyoobay hano &quot; yaagidi xoossaa woossiis .
qassikka simmi yiidi , erissiyo ashkkaratu ayfiyaa xiskkoy goozi wottido gishshawu , xiskkidaageeta demmiis .
qassikka eta yeggi bayidi biidi , heezzanttuwaa kase qaaliyo zaarettidi , xoossaa woossiis .
hegaappe guyyiyan , erissiyo ashkkaratukko yiidi , &quot; ha77i gakkanaashinkka xiskkeetiinne shemppeetii ? be7ite , tana , asa na7aa , nagaranchcha asatuyyo aattidi immiyo wodee gakkiis .
denddidi hinddite; be7ite , tana aattidi immiyaagee hageeho gakkiis &quot; yaagiis .
yesuusi hegaa biron haasayishin , tammanne naa77u erissiyo ashkkaratuppe issoy , yihuday , gakki wodhdhiis; qassi qeese halaqatinne dere cimati kiittin , bisuwaanne dullaa oyqqida daro asay aara issippe yiis .
yesuusa aattidi immiyaagee he daro asaa , &quot; taani yeriyoogee a; a oyqqite &quot; yaagidi malaataa yooti wottiis .
sohuwaarakka yesuusakko shiiqidi , &quot; tamaarissiyaagoo , saro de7ay &quot; yaagidi a yeri ekkiis .
yesuusi a , &quot; ta jaalawu , neeni oottanabaa ootta agga &quot; yaagiis . hegaappe guyyiyan , he daro asay shiiqidi , yesuusa mintti oyqqiis .
yesuusaara de7iyaageetuppe issoy ba bisuwaa shoddinne qeese ubbatu halaqaa ashkkaraa shocidi , a hayttaa qanxxi oliis .
yesuusi he wode a hagaadan yaagiis; &quot; ne bisuwaa a shoohuwan zaarada wotta; ayssi giikko , biso shoddiya ubbay bison hayqqana .
ta aaway daro sha7u kiitanchchata issi kuttan yeddidi , tana maaddana mala , taani a woossanawu danddayiyoogaa erikkiiyye ?
yaatin , xoossaa maxaafati hagaadan hananawu bessees yaagidoogee waanidi polettanawu danddayii ? &quot; yaagiis .
hegaappe guyyiyan , yesuusi he shiiqida daro asaa hagaadan yaagiis; &quot; tana pangga kessidi , pangga oyqqiyoogaadan oyqqanawu bisonne dulla oyqqidi yiidetii ? taani beeta maqidasiyan tamaarissaydda , gallassi gallassi inttenaara oottiyo wode tana oyqqibeekketa;
shin hagee ubbay hanidoogee hananabaa yootiyaageeti xoossaa maxaafatun xaafidoogee polettanaassa &quot; yaagiis . erissiyo ashkkarati he wode ubbati a yeggi bayidi baqatidosona .
yesuusa oyqqidaageeti qeese ubbatu halaqaa qayaafakko , higgiyaa tamaarissiyaageetinne cimati shiiqidosaa ekki efiidosona .
shin pheexiroosi qeese ubbatu halaqaa dirssa giddo gakkanaashin , haahuwan a kaalliis; yohuwaa wurssettaa be7anawu dirssa giddo gelidi , naagiyaageetuura utti bayiis .
qeese halaqatinne yaa7aa asay ubbay yesuusa woranawu a bolli worddo markka demmanawu koyidosona .
shin haray atto daroti yiidi , a bolli wordduwaa markkattinkka appe aynne demmibookkona . guyyeppe naa77ati yiidi ,
&quot; ha bitanee , taani xoossaa beeta maqidasiyaa qolada , heezzu gallassan zaaretta keexxanawu danddayays yaagiis &quot; yaagidosona .
qeese ubbatu halaqay denddi eqqidi yesuusa , &quot; hageeti nena mootiyo mootuwawu neeyyo zaariyoobi baawee ? &quot; yaagiis .
shin yesuusi co77u giis; qassikka qeese ubbatu halaqay a , &quot; taani nena de7o xoossaa sunttan callays; neeni xoossaa na7aa kiristtoosa gidikko nuussi oda &quot; yaagiis .
yaagin yesuusi zaaridi , &quot; neeni ne huuphenkka gaadasa; shin taani intteyyo odays; hagaappe sinttan , intte tana , asa na7aa , wolqqaama xoossaappe ushachcha baggaara uttidaashiininne saluwaa shaaraara yiishin be7ana &quot; yaagiis .
hegaappe guyyiyan , qeese ubbatu halaqay ba maayuwaa pooshshi olidi , &quot; hagee cayiichchiis; nuna hagaappe sinttan ayssi hara markka koshshii ? i ha77i cayiyoogaa intte siyideta .
intte qofay aybee ? &quot; yaagiis . yaagin eti , &quot; awu hayqoy bessees &quot; yaagidi zaaridosona .
hegaappe guyyiyan , eti a som77uwan cuchchidi , a dechchidosona; harati qassi a baqqidi ,
&quot; kiristtoosaa ! nena dechchiday oonee ? ane nuuyyo hananabaa yoota &quot; yaagidosona .
pheexiroosi keettaappe kareera dirssa giddon uttidaashin , issi ashkkariyaa akko yaada , &quot; neenikka galiilaa yesuusaara issippe de7aasa &quot; yaagaasu .
shin i eta ubbaa sinttan he ashkkariyo , &quot; neeni giyoobay aybakko taani erikke &quot; yaagidi kaddiis .
qassi biidi dirssaa penggekko kiyishin , hara ashkkariyaa a be7ada , hegan de7iya asatuyyo , &quot; ha bitanee naazireeta yesuusaara de7ees &quot; yaagaasu .
yaagin pheexiroosi naa77anttuwaa caaqqidi , &quot; taani hegaa bitaniyaa erikke &quot; yaagiis .
guuttaa gam77ishin , hegan eqqida asati pheexiroosakko yiidi , &quot; neenikka tuma etaara issippe de7aasa; ayssi giikko , neeni haasayiyo haasayaykka nena erissees &quot; yaagidosona .
hegaappe guyyiyan pheexiroosi , &quot; taani hegaa bitaniyaa erikke ! &quot; yaagidi , bana qanggettaanne caaquwaa doommiis . he wode sohuwaarakka kuttoy waassi aggiis .
pheexiroosi bana yesuusi , &quot; neeni kuttoy waassanaappe kase heezzutoo tana kaddana &quot; giidoogaa hassayidi , kare kiyidi , mishettidi yeekkiis .
maallado guuraara qeese halaqati ubbatinne dere cimati yesuusa woranawu maqettidosona;
eti yesuusa qachchidi efiidi , deriyaa haariya phenxxeniyaa philaaxoosayyo aattidi immidosona .
yesuusa he wode oyttida yihuday philaaxoosi yesuusa bolli pirddidoogaa be7idi , &quot; aayye7ana ! oyttennan aggarkkinaashsha ! &quot; yaagidi , he hasttamu biraa qeese halaqatuyyoonne dere cimatuyyo guyye zaaridi ,
&quot; taani geeshsha asa oyttada nagaraa oottaas &quot; yaagiis . shin eti a , &quot; hegee nuuyyo ay metoo ? hegee ne shene &quot; yaagidosona .
yihuday biraa beeta maqidasiyan oli bayiis; eta matappe aggidi biidi , suletti hayqqiis .
qeese halaqati biraa ekkidi , &quot; ha biray suutta miishsha gidishin , nuuni beeta maqidasiyaa miishshaara gattiyoogee higge gidenna &quot; yaagidosona .
yaagidi issippe zorettidi , asa biitta asayyo moogo gade oottanawu urqqa miishsha medhdhiyaageetu gadiyaa shammidosona .
hegaa gishshawu , he gadee hachchi gakkanaassikka , suutta gade geetettidi xeesettees .
hananabaa yootiya ermmaasi , &quot; eti israa7eela asay awu qanxxanawu qoppido hasttamu xaqara biraa ekkidi ,
goday tana azazidoogaadan , urqqa miishsha medhdhiyaageetu biittaa shammanawu immidosona &quot; giidoogee he wode polettiis .
yesuusi deriyaa haariyaagaa sintti shiiqin , deriyaa haariyaagee a , &quot; neeni ayhudatu kawoo ? &quot; yaagidi oychchiis . yesuusi a , &quot; neenikka gaasa &quot; yaagiis .
qeese halaqatinne dere cimati a mootin , etawu aynne zaaro immibeenna .
he wode , philaaxoosi yesuusa , &quot; hageeti nena mootiyoobaa ubbaa siyikkii ? &quot; yaagiis .
yesuusi haray atto , issi qaalakka zaarennan ixxin , deriyaa haariyaagee daro garamettiis .
deriyaa haariyaagee paasikaa bonchchiyo gallassan , asay koyiyo issi uraa qashuwaappe birshshiyo meezee de7ees .
he wode issi barbbaana giyo daro erettida iita asi qasho keettan de7ees .
hegaa gishshawu , daro asay issisaa shiiqidaashin philaaxoosi , &quot; taani intteyyo barbbaana birshshooyye , woy kiristtoosa giyo yesuusa birshshoo ? &quot; yaagidi asaa oychchiis .
ayssi giikko , eti qanaatidi yesuusa oyttidoogaa i erees .
philaaxoosi pirdda keettan uttidaashin , a machchiyaa ayyo , &quot; he xillo bitaniyaa aynne oottoppa; ayssi giikko , taani hachchi qammi aymuwan aban daro waayettaas &quot; yaagada kiittaasu .
shin qeese halaqatinne dere cimati philaaxoosi barbbaana birshshidi , yesuusa woranaadan , shiiqida asay a woossana mala , asaa cimmidosona .
philaaxoosi zaaridi eta , &quot; taani eta naa77aappe intteyyo oona birshshanawu koyeetii ? &quot; yaagin eti , &quot; barbbaana birshshanawu koyoos &quot; yaagidosona .
philaaxoosi , &quot; yaatin , kiristtoosa giyo yesuusa waatoo ? &quot; yaagidi eta oychchin ubbay , &quot; masqqaliyaa bolli misimaariyan xishettidi kaqetto &quot; yaagidosona .
philaaxoosi asaa , &quot; ayssi ? ay iitabaa oottidee ? &quot; yaagiis . shin asay kaseegaappekka ba qaalaa xoqqu oottidi , &quot; masqqaliyaa bolli misimaariyan xishettidi i kaqetto &quot; yaagidosona .
ooshshi denddanaagaappe attin , aybinne polettennaagaa philaaxoosi be7idi , haattaa ekkidi , &quot; ha bitanee hayqqiyooban taani gelikke; hegaa intte erite &quot; yaagidi shiiqida asaa sinttan ba kushiyaa meecettiis .
shiiqida asay ubbay zaaridi , &quot; a suuttaa gomee nunanne nu naata gakko &quot; yaagiis .
hegaappe guyyiyan , philaaxoosi barbbaana etawu birshshiis; birshshidi lissuwan yesuusa garafidi , masqqaliyaa bolli misimaariyan xishidi kaqqanawu etawu aattidi immiis .
hegaappe guyyiyan , philaaxoosa wotaaddarati yesuusa deriyaa haariyaagaa ooso keettaa ekki efin , wotaaddarati ubbay a lanqqiyan yuuyi aadhdhidi eqqidosona .
a afalaa qaari ekkidi , zo7o afalaa a mayzzidosona .
qassi agunttaa akiliiliyaa giigissidi , a huuphiyan wottidosona; a ushachcha kushiyan shombboqo gatimaa oyttidi , a sinttan gulbbatidi , &quot; ayhudatu kawuwawu , saro de7ay ! &quot; yaagidi , a bolli qilliiccidosona .
a bolli cuchchidosona; he shombboqo gatimaa ekkidi , a huuphiyaa shocidosona .
eti a bolli qilliiccidoogaappe guyyiyan , zo7o afalaa appe qaari ekkidi , a afalaa a mayzzidosona; qassi masqqaliyaa bolli misimaariyan xishidi a kaqqanawu ekki efiidosona .
eti kare kiyiiddi , issi simoona giyo qareena biitta asa demmidi , yesuusa masqqaliyaa wolqqan toossidosona .
golggottaa giyoosaa gakkidosona . &quot; golggottaa &quot; giyoogee &quot; guuggiyaa sohuwaa &quot; giyoogaa .
hegan eti ciyyee walahettido woyne eessaa yesuusayyo uyanawu immidosona; immin i hegaa ganxxi xeellidi , uyennan ixxiis .
eti masqqaliyaa bolli misimaariyan xishidi a kaqqidoogaappe guyyiyan , a afalaa shaakkidi , saamaa yeggidi ekkidosona .
hegaappe guyyiyan , a naaganawu hegan utti bayidosona .
qassi , &quot; hagee ayhudatu kawuwaa yesuusa &quot; yaagidi mootiyo xifatiyaa a huuphessaara wottidosona .
yesuusaara he wode naa77u panggata issuwaa appe ushachcha baggaara , qassi issuwaa appe haddirssa baggaara , masqqaliyaa bolli misimaariyan xishidi kaqqidosona .
ogiyaara aadhdhiya asay yesuusa karidi , ba huuphiyaa qaattiiddi cayiis .
&quot; beeta maqidasiyaa qolada heezzu gallassa giddon keexxiyaagoo , ne huuphiyaa ashsha; neeni xoossaa na7a gidikko , ane masqqaliyaa bollappe wodhdha &quot; yaagiis .
hegaadankka , qeese halaqati higgiyaa tamaarissiyaageetuuranne cimatuura issippe yesuusa bolli qilliicciiddi , hagaadan yaagidosona;
&quot; harata ashshiis; shin bana ashshanawu danddayenna . i israa7eela kawo; ane masqqaliyaa bollappe ha77i wodhdho; nuunikka qassi a ammanana .
xoossan i ammanettees; xoossay a ashshana koyikko ane ashsho; ayssi giikko , i bana , taani xoossaa na7aa gees &quot; yaagidosona .
qassi haray atto , aara masqqaliyaa bolli misimaariyan xishettidi kaqettida panggatikka hegaadan giidi , a bolli qilliiccidosona .
usuppun saateppe doommidi , uddufun saate gakkanaashin , biitta ubbay xumiis .
uddufun saate gidiyo heeran yesuusi ba qaalaa xoqqu oottidi , &quot; elohee , elohee , laamaa sabaqitaanii ? &quot; yaagiis . hegaa giyoogee , &quot; ta xoossawu , ta xoossawu , tana ayssi aggadii ? &quot; giyoogaa .
hegan eqqida asaappe issoy hegaa siyidi , &quot; ha bitanee eelaasa xeesees &quot; yaagiis .
sohuwaara etappe issoy woxxidi , gombbilla mala ispponjjiyaa ekkidi , caala woyne eessaa kunttiis; hegaa shombboqo gatimaa xeeran wottidi , ushshanawu a doonaakko shiishshiis .
shin hankkooti , &quot; nangga , eelaasi a ashshanawu yaanaakkonne be7oos &quot; yaagidosona .
yesuusi naa77anttuwaa ba qaalaa xoqqu ootti waassidi , hayqqi bayiis .
akeekite; beeta maqidasiyan kaqettida magalashoy qommoppe duge gakkanaassi , naa77u kiyidi , pooshetti wodhdhiis; biittay qaaxxiis . qassi zaallaykka phalqqettiis;
duufoti dooyettidosona . xoossaa asatuppe daroti hayqqidaageeti , hayquwaappe denddidosona .
eti duufuwaappe kiyidi , yesuusi hayquwaappe denddidoogaappe guyyiyan , geeshsha katamaa biidosona; hegan eta daro asay be7iis .
mato halaqaynne aara yesuusa naagiya wotaaddarati biittay qaaxxiyoogaanne hegan hanidabaa ubbaa be7ido wode daro yayyidosona; yayyidi , &quot; tumu hagee xoossaa na7aa &quot; yaagidosona .
hegan daro maccaasati , galiilappe doommidi , yesuusa maaddiiddi kaallidaageeti , haahuwan eqqidi xeelloosona .
eta giddon magddala giyo katamaappe yiida mayraama , yaaqoobanne yooseefa aayyiyaa mayraamanne zabddiyoosa naatu aayyiyaa de7oosona .
sa7ay omariyo wode , yooseefa giyo issi dure bitanee , armmaatiyaasa katamaa asi yiis; i ba huuphenkka yesuusa kaalliyaagaa .
yooseefi philaaxoosakko biidi , yesuusa ahaa ekkanawu woossiis; woossin philaaxoosi yooseefayyo imettana mala azaziis .
yesuusa ahaa ekkidi , geeshsha moogo afalan xaaxiis .
xaaxidi baayyo moogettanawu shuchchaa woocido ooratta gonggoluwaa giddon a ahaa wottiis; qassi he gonggoluwaa doonan gita shuchchaa gonddorssi wottidi , aggi bayidi biis .
magddala katamaappe yiida mayraamanne hinkko mayraama hegan gonggoluwaakko simmidi uttidosona .
sambbataassi giigettiyo gallassaappe wonttetta gallassi , qeese halaqatinne parisaaweti philaaxoosaara gayttidi , hagaadan yaagidosona;
&quot; godawu , he worddoy paxa de7iyo wode , taani heezzu gallassappe guyyiyan , hayquwaappe denddana yaagidoogaa nuuni hassayida .
hegaa gishshawu , a moogido gonggoluwaa heezzu gallassa gakkanaassi , mintti naagana mala azazarkkii; hegee xayikko erissiyo ashkkarati biidi , a ahaa wuuqqidi asaayyo , hayquwaappe denddiis yaagana; yaagin naa77antto worddoy kase wordduwaappe ubba yaa palattana &quot; yaagidosona .
philaaxoosi eta , &quot; intteyyo naagiyaageeti de7oosona; biidi intte danddayiyoogaa keenaa naagissite &quot; yaagiis .
yaagin eti biidi , shuchchaa bolli maatafaa attamidi , qassi naagiyaagaa yaani wottidi , yesuusa moogido gonggoluwaa naagissidosona .
sambbatay aadhdhin woggaa gallassi sa7ay wonttishin , magddala giyo katamaappe yiida mayraamanne hinkko mayraama yesuusi moogettido gonggoluwaa be7anawu biidosona .
godaa kiitanchchay saluwaappe wodhdhido gishshawu , biittay daro qaaxxiis; he kiitanchchay yiidi , shuchchaa gonddorssi olidi , a bolli kiyi uttiis .
a meray wolqqantta milatees; a maayoykka shachchaadan bootta .
naagiyaageeti kiitanchchawu yashshaa kokkoridi , hayqqida asadan hanidosona .
kiitanchchay maccaasata hagaadan yaagiis; &quot; yayyoppite; ayssi giikko , masqqaliyaa bolli misimaariyan xishidi kaqqido yesuusa intte koyiyoogaa taani erays .
i hagan baawa; ayssi giikko , i ba giidoogaadankka hayquwaappe denddiichchiis; haa yiidi , i zin77idosaa be7ite .
intte ha77i eesuwan biidi , yesuusi erissiyo ashkkaratuyyo , yesuusi hayquwaappe denddiichchiis . qassi i intteppe kasetidi , galiilaa bees; intte a yaani be7ana yaagidi odite . be7ite , taani intteyyo odaas &quot; yaagiis .
eti yayyiiddinne qassi daro ufayttiiddi , yesuusi moogettido gonggoluwaa matappe eesuwan aggidi , erissiyo ashkkaratukko odanawu woxxidosona .
sohuwaara yesuusi etaara gayttinne eta , &quot; saro de7eetii &quot; yaagi aggiis; eti akko shiiqidi , a tohuwaa oyqqidi , ayyo goynnidosona .
yesuusi he wode eta , &quot; yayyoppite; ta ishantti galiilaa baana mala , biidi etawu yootite; eti tana yaani be7ana &quot; yaagiis .
he maccaasati biishin , gonggoluwaa naagiya wotaaddaratuppe amaridaageeti katamaa biidi , hanidabaa ubbaa qeese halaqatuyyo odidosona .
qeese halaqati cimatuura issippe shiiqi zorettidi , wotaaddaratuyyo daro miishshaa immidi ,
&quot; nuuni xiskkidaashin erissiyo ashkkarati qammi yiidi , a ahaa wuuqqidosona yaagite;
ha yohuwaa deriyaa haariyaagee siyikko , nuuni ayyo yooti mayzzana; qassi inttena aybinne hirggissennaadan oottana &quot; yaagidosona .
wotaaddarati miishshaa ekkidi , banttawu odidoogaadan oottidosona . ha yohoy ayhudatu matan hachchi gakkanaashinkka , odettiiddi de7ees .
shin tammanne isiini erissiyo ashkkarati yesuusi banttana biite giido galiila deriyaa biidosona .
biidi a be7ido wode ayyo goynnidosona; shin etappe issooti issooti siridosona .
yesuusi etakko shiiqidi , eta hagaadan yaagiis; &quot; maata ubbay saluwaaninne sa7an taayyo imettiis .
hegaa gishshawu , intte biidi , asa ubbaa tana kaalliyaageeta oottite; aawaa sunttan , na7aa sunttaaninne geeshsha ayyaanaa sunttan eta xammaqite .
taani inttena azazidobaa ubbaa eti naagana mala , eta tamaarissite; taani wodiyaa wurssettay gakkanaassikka ubba wode inttenaara de7iyoogaa akeekite &quot; yaagiis .
xoossaa na7aa yesuus kiristtoosa wonggeliyaa mishiraachchuwaa doomettaa .
hananabaa yootiya isiyaasi xaafido maxaafan xoossay , be7a , ta kiittiyoogaa taani neeppe sinttawu yeddana . i neeyyo ogiyaa kessana .
issoy bazzon ba qaalaa xoqqu oottidi , godaa ogiyaa giigissite . i hemettana loossuwaakka ayyo sitti oottite giis yaagees .
xammaqiya yohaannisi asaa xammaqiiddinne , intte nagaraappe simmidi xammaqettite; xoossay intte nagaraa atto gaana yaagidi qaalaa yootiiddi bazzon kiyi wodhdhiis .
yihudaa biittan de7iya asay ubbaynne yerusalaame katamaa asay ubbay yohaannisakko yees . yiidi ba nagaraa paaxin , yohaannisi he asaa yorddaanoosa shaafan xammaqees .
yohaannisi gaameelaa ikisiyan daddido afalaa maayidi , ba xeessan dafuwaa gixxees; qassi booliyaanne degeeraa eessaa mees .
yohaannisi qaalaa yootiiddi , taappe guyyeera daro minniyaagee yees; haray atto , hokkada a caammaa dafuwaa birshshanawukka taayyo bessenna .
taani inttena haattan xammaqays; shin i inttena geeshsha ayyaanan xammaqana yaagees .
yesuusi he wode galiila biittan de7iya naazireete katamaappe yin , yohaannisi yorddaanoosa shaafan a xammaqiis .
yesuusi haattaappe kiyosaara saloy dooyettishiininne geeshsha ayyaanay ba bolli haraphphedan wodhdhishin be7iis .
qassi saluwaappe , taani siiqiyo ta na7ay nena; tana nebay ufayssees yaagiya qaalay yiis .
sohuwaarakka geeshsha ayyaanay bazzo a yeddiis .
yesuusi bazzon bana seexaanay paaccishin , oytamu gallassa gattiis; do7aarakka de7iis; kiitanchchatikka yiidi , ayyo oottidosona .
yohaannisi qashettiichchidoogaappe guyyiyan , yesuusi xoossaa kawotettaa wonggeliyaa mishiraachchuwaa yootiiddi , galiila biitti biis;
biidi , wodee gakkiis; xoossaa kawotettaykka matattiis . intte nagaraappe simmidi , wonggeliyaa mishiraachchuwaa ammanite yaagiis .
yesuusi galiila abbaa lanqqiyaara aadhdhiiddi , moliyaa oyqqiyaageeta , simoonanne a ishaa inddiraasa , bantta gitiyaa abban yeggiyaageeta be7iis .
be7idi eta , tana kaallite; taani inttena asa oyqqiyoogaa tamaarissana yaagiis .
yaagin eti sohuwaarakka bantta gitiyaa yeggi bayidi , yesuusa kaallidosona .
yesuusi guuttaa sinttawukko biidi , zabddiyoosa naata naa77u ishantta , yaaqoobanne yohaannisa wolwolo giddon bantta gitiyaa giigissiyaageeta be7iis .
i be7osaarakka eta xeesin , bantta aawaa , zabddiyoosa , a oosanchchatuura wolwolo giddon yeggi bayidi , yesuusa kaallidi biidosona .
eti qifirinaahooma giyo katamaa gelidosona; yesuusi sambbata gallassi sohuwaara ayhuda woosa keettaa gelidi , tamaarissuwaa doommi aggiis .
baayyo alaafetettay de7iyo asadan , asaa i tamaarissiyoogaappe attin , higgiyaa tamaarissiyaageetudan tamaarissenna gishshawu , asay a timirttiyan garamettiis .
he wode iita ayyaanay de7iyo issi bitanee ayhuda woosa keettaa gelosaarakka ba qaalaa xoqqu oottidi ,
naazireeta yesuusaa , neeni nuuppe ay koyay nuna xayssanawu yaadii neeni oonakko erays; neeni xoossaa geeshshaa gidikkii ! yaagiis .
yesuusi he iita ayyaanaa , hayzza; bitaniyaappe kiya yaagidi azaziis .
iita ayyaanay bitaniyaa daferettinnee , wolqqappe waasissidi , appe kiyi aggiis .
asay ubbay garamettidi , hagee aybee ha bitanee ba alaafetettan haray atto , iita ayyaanatakka azazees; etikka qassi ayyo azazettoosona; hagee ayba ooratta timirttee yaagidi , ba giddon issoy issuwaa oychchiis .
yesuusabay sohuwaara galiila biittan de7iya heera ubbaa gakki aggiis .
yesuusi ayhuda woosa keettaappe kiyosaara , yaaqoobaaranne yohaannisaara simoona soonne inddiraasa soo bi aggiis .
simoona bollotiyaa qoxonne misho harggada zin77idaaribaa i yaa gakkosaarakka ayyo odi aggidosona .
i ikko shiiqidi , i kushiyaa oyqqidi , o dentti essiis; qoxoynne mishoy o aggin , a etayyo oottaasu .
harggida asa ubbaanne xalaheti oyqqido asa ubbaa omarssi away wullidoogaappe guyyiyan , akko ehiidosona .
kataman de7iya asay ubbay he kare shiiqiis .
yesuusi dumma dumma harggiyan oyqettida daro asaa pattidi , daro xalahetakka kessiis . kiristtoosa i gidiyoogaa xalaheti erido gishshawu , eta haasayissennan diggiis .
yesuusi maallado wonttimaattan denddidi , sooppe kiyidi , asi baynnasaa biis; biidi yan xoossaa woossiis .
simooninne aara de7iyaageeti a koyiiddi biidosona .
eti a demmidi , asay ubbay nena koyees yaagiis .
yaagin yesuusi qassi eta , hegaa heeran de7iya hara katamata hinddite; taani hegankka qaalaa yootanawu bessees; ayssi giikko , taani yiidoogee hegaassa yaagiis .
yaagidi ayhuda woosa keettatun qaalaa yootiiddinne xalaheta kessiiddi , galiila biitta ubbaa yuuyiis .
inchchirichchay oyqqido issi bitanee yesuusakko yiidi , a sinttan gulbbatidi , neeni koyikko , tana pattanawu danddayaasa yaagidi woossiis .
yesuusi ayyo qarettiis; ba kushiyaa yeddidi , a bochchidi , taani koyays; paxa ! yaagiis .
sohuwaarakka inchchirichchay bitaniyaa yeddi aggin , bitanee paxi aggiis .
yesuusi wolqqappe godatidi , sohuwaara a kessi yeddiis .
yesuusi a , nena era ! hagaa ooyyoonne yootoppa; shin baada ne bollaa qeesiyaa bessa; qassi neeni ha77i geeshsha gididoogaa asaa erissanawu , muusee azazido yarshshuwaa yarshsha yaagiis .
shin bitanee biidi , yohuwaa ubbasan asa ubbawu oduwaanne laalettaa doommiis; hegaa gishshawu , yesuusi qoncciyaa kiyidi , katama gelanawu danddayibeenna; shin asi baynnasan gaxan de7iis; qassi asay ubbasaappe akko yees .
amarida gallassaappe guyyiyan , yesuusi qifirinaahooma guyye simmidi , son de7ees giyo odoy siyettiis .
keettay ekkennan ixxin , haray atto , kareekka un77ana gakkanaassi daro asay shiiqiis; shiiqin yesuusi qaalaa asawu yootees .
oyddu asati bollay silido issi bitaniyaa tookkidi , akko ehiidosona .
asay darido gishshawu , bitaniyaa yesuusakko efaanawu etayyo danddayettennan ixxin , yesuusi de7iyo ginaara keettaa qaaridi , kaaraa lukkidosona; he lukkidosaara bitaniyaa i zin77ido halaara duge yeddidi , yesuusa sinttan wottidosona .
yesuusi eta ammanuwaa be7idi , he bollay silido bitaniyaa , ta na7awu , ne nagaray atto geetettiis yaagiis .
yaagin higgiyaa tamaarissiyaageetuppe he sohuwan uttida issooti issooti bantta wozanan ,
laa ha bitanee hagaa mala iitabaa xoossaa bolli ayssi haasayii xoossaa xalaalappe attin , haray ooni nagara atto gaanawu danddayii yaagidi qoppidosona .
eti bantta wozanan hegaadan qoppidoogaa yesuusi sohuwaara ba ayyaanan eridi , eta hagaadan yaagiis; intte intte wozanan ayssi hegaadan qoppeetii
bollay silido bitaniyaa , ne nagaray atto geetettiis giyoogee mateeyye woy , dendda eqqada ne halaa tookkada hemetta giyoogee matee
shin taayyo , asa na7aayyo , sa7aa bollan nagara atto gaanawu alaafetettay de7iyoogaa taani inttena erissana yaagidi he bollay silido bitaniyaa ,
nena gays; dendda eqqa; yaatada ne halaa tookkada ne soo ba yaagiis .
bitanee sohuwaara denddi eqqidi , ba halaa tookkidi , asay ubbay xeellishin biis; bin asay ubbay garamettidi , nuuni hagaa malabaa mulekka be7i erokko yaagidi xoossaa galatiis .
yesuusi naa77anttuwaa galiila abbaa dooni biis; asay ubbay akko yiidaagaa tamaarissiis .
hegaara aadhdhiiddi , ilppiyoosa na7aa leewa , giyoogee giiraa giiriyoosan uttidaagaa demmidi , tana kaalla yaagiis . yaagin leewi denddi eqqidi , a kaalliis .
yesuusi qumaa maanawu leewi son uttidaashin , giiraa ekkiya daro asaynne nagaranchchati aaranne i erissiyo ashkkaratuura issippe uttidosona . ayssi giikko , a kaalliyaageetu giddon hegeetu mala asati daridosona .
higgiyaa tamaarissiya issi issi parisaaweti yesuusi nagaranchchatuuranne giiraa ekkiyaageetuura qumaa miishin be7idi , i ayssi nagaranchchatuuranne giiraa ekkiyaageetuura qumaa mii yaagidi , erissiyo ashkkarata oychchidosona .
yesuusi eti giyoogaa siyidi , hargganchchatuppe attin , payyatuyyo aakime koshshenna; taani nagaranchchata xeesanawu yiidoogaappe attin , xillota xeesanawu yabeykke yaagidi etayyo zaariis .
xammaqiya yohaannisi erissiyo ashkkaratinne parisaaweti xoomoosona; amarida asati yesuusakko yiidi , yohaannisi erissiyo ashkkaratinne parisaaweti erissiyo ashkkarati xoomoosona; shin neeni erissiyo ashkkarati ayssi xoomokkonaa yaagidosona .
yesuusi eta hagaadan yaagiis; bullachchaa yiida asati machchiyo ekkiyaagee banttanaara de7ishin , xoomanawu danddayiyoonaa machchiyo ekkiyaagee etaara de7ishin , xoomanawu danddayokkona .
shin machchiyo ekkiyaagaa eta matappe efaana wodee yaana; eti he wode xoomana .
ceega maayo bolli ooratta woto wotti sikkiya asi baawa; wotti sikkikko , ooratta wotoy ceega maayuwaa peererettana; peerettaykka kaseegaappe darana .
qassi ho77o woyne eessa ceega ogoron naaqqiya asi baawa; shin naaqqikko , he woyniyaa eessay ogoruwaa daakkana; bawukka gukkana; ogoroykka moorettana; shin ho77o woyne eessaa ooratta ogoron naaqqeettees yaagiis .
yesuusi issi sambbata gallassi tiya banggaa giddoora aadhdhishin , erissiyo ashkkarati aara biiddi , banggaa tiyaappe duutettaa doommidosona .
parisaaweti yesuusa , be7a; neeni erissiyo ashkkarati sambbata gallassi higge gidennabaa ayssi oottiyoonaa yaagidosona .
yesuusi eta , daawiti namisettidi , miyoobaa koyido wode , banaara de7iyaageetuura oottidobaa mulekka nabbabibeekketii
abiyaataari qeese ubbatu halaqa gidido wode , daawiti xoossaa keettaa gelidi , qeesetu xalaalay maanaappe attin , ooninne maanawu higge gidennaagaa godaa sinttan wottido oyttaa miidi , banaara de7iyaageetuyyookka immiis yaagiis .
qassikka yesuusi eta , sambbatay asawu merettidoogaappe attin , asi sambbatawu merettibeenna .
hegaa gishshawu , taani , asa na7ay , haray atto , sambbatawukka goda yaagiis .
yesuusi ayhuda woosa keettaa naa77anttuwaa geliis; hegan kushee silido issi bitanee de7ees .
issi issi asay yesuusa mootanawu koyidi , kushee silido bitaniyaa sambbatan i pattiyaakko be7anawu mintti naagees .
yesuusi he kushee silido bitaniyaa , dendda eqqada sinttawu haa ya yaagiis .
hegaappe guyyiyan asaa , sambbatan lo77obaa oottiyoogee wogeeyye iitabaa oottiyoogee wogee asa shemppo ashshiyoogee wogeeyye woriyoogee wogee yaagidi oychchiis . shin asay co77u giis .
yesuusi hanqqettidi , eta yuushshi aatti xeellidi , eti yootin siyennaageeta gidiyo gishshawu , etawu keehi qarettiis; he bitaniyaa , ne kushiyaa piddi ootta yaagiis; bitanee piddi oottin , a kushee paxi aggiis .
parisaaweti ayhuda woosa keettaappe kare kiyidi , yesuusa waati woranaakko maqettanawu , heeroodisa baggatuura sohuwaara issisaa shiiqidosona .
yesuusi ba erissiyo ashkkaratuura galiila abbaa biis; galiilappenne yihudaappe yiida daro asay a kaalliis .
qassikka daro asay yerusalaameppe , eedomiyaasappe , yorddaanoosa shaafaappe hefintta baggappe , xiiroosa katamaappenne sidoona katamaappe yesuusi oottidobaa siyidi , yesuusakko yiis .
yesuusi daro asay bana un77enna mala , ba erissiyo ashkkarati wolwoluwaa baayyo takkissana mala azaziis .
daro asaa i pattido gishshawu , harggiya asay ubbay a bochchanawu sugerettees .
iita ayyaanay de7iyo asatikka a be7ido wode ubban a sinttan gufannidi , bantta qaalaa xoqqu oottidi , neeni xoossaa na7aa gidikkii ! yaagoosona .
yesuusi he iita ayyaanati babaa asawu yootidi , bana qoncciyaa kessenna mala , eta minttidi azaziis .
yesuusi deriyaa bolli kiyidi , ba koyido asata baakko xeesiis; xeesidoogeeti akko biidosona .
eti banaara de7ana malanne qaalaa yootanawu eta kiittana mala ,
xalaheta kessanawukka etayyo maatay de7ana mala , tammanne naa77u asata dooriis .
i doorido tammanne naa77ati hageeta pheexiroosa yaagidi sunttido simoona ,
bo7anerggeesa yaagidi sunttidoogeeta , zabddiyoosa naata yaaqoobanne yaaqooba ishaa yohaannisa . bo7anerggeesa giyoogee dadaa milatiya asata giyoogaa .
inddiraasanne piliphphoosa , barttalamoosanne maatiyoosa , toomaasanne ilppiyoosa na7aa yaaqooba , taaddiyoosanne ba biittawu mishettiya simoona ,
yesuusa aatti immida yihudaa asqqoroota .
yesuusi soo biis; naa77anttuwaakka qassi daro asay shiiqin , inne erissiyo ashkkarati haray atto , qumaa maanawukka danddayibookkona;
asay a , gooyees giyo gishshawu , a dabboti hegaa siyidi , a ekkanawu biidosona .
higgiyaa tamaarissiya issi issi asati yerusalaameppe yiidi , a bolli bi7eeli-zeebuli de7ees yaagidosona; qassi harati , xalahetu halaqay baayyo wolqqaa immin , xalaheta kessees yaagidi haasayidosona .
yesuusi asaa baakko xeesidi , leemisuwaa yootiiddi , seexaanay seexaanaa waati kessanawu danddayii
issi kawotettay ba giddon shaahettikko , he kawotettay eqqana danddayenna;
qassi issi keetta asaykka ba giddon shaahettikko , he keettaa asaykka eqqanawu danddayenna .
qassi seexaanay banaara ooyettidi shaahettikko , xayanaappe attin , de7ana danddayenna .
shin wolqqaama asa kasetidi qachchennan de7iiddi , a keettaa gelidi , a miishshaa bonqqanawu danddayiya asi baawa; qachchidoogaappe guyyiyan , a keettaa bonqqana danddayees .
taani intteyyo tumaa gays; xoossay asa naatuyyo nagara ubbaanne eti cayiyo cashsha ubbaa atto gaana;
shin geeshsha ayyaanaa bolli iitabaa haasayiya ooyyoonne merinawu nagara gidanaappe attin , xoossay mulekka atto geenna yaagiis .
yesuusi hegaa giidoogee , issi issi asati , a bolli iita ayyaanay de7ees yaagido gishshaassa .
a aayyiyaanne a ishantti yiidi , karen eqqidi , akko asa kiittidi , a xeesissidosona .
daro asay a matan uttiis; he kiittidoogee a , be7a; ne aayyiyaanne ne ishantti karen eqqidi , nenaara gayttanawu koyoosona yaagiis .
yaagin yesuusi zaaridi , ta aayyiyaa oonee qassi ta ishantti oonee yaagiis .
ba matan uttida asaa yuushshi aatti xeellidi , be7ite; ta aayyiyaanne ta ishantti hageetihona .
xoossay koyiyoobaa oottiyay ubbay ta isha , ta michchonne ta aayo yaagiis .
yesuusi naa77anttuwaa galiila abbaa lanqqiyan tamaarissuwaa doommiis; keehi daro asay ba lanqqiyan yuuyi aadhdhidi shiiqettin , abban de7iya wolwolo giddo gelidi , aani uttiis; qassi he asay ubbay abbaa lanqqiyan de7ees .
i eta darobaa leemisuwan tamaarissiis . tamaarissiiddi hagaadan yaagiis ,
siyite; issi bitanee zerettaa zeranawu kiyiis .
i zerishin , issi issi zerettay ogiyaa doonan wodhdhiis; wodhdhidaagaa kafoy yiidi miis .
issi issi zerettay guutta biittay de7iyo shuchchaa anccuwaa bolli wodhdhiis; daro biittay baynna gishshawu , he zerettay sohuwaara mokkiis .
away kiyido wode shulliis; adussa xaphuwaa yeddibeenna gishshawu , meli bayiis .
issi issi zerettay aguntta giddon wodhdhiis; wodhdhidi mokkidaagaa agunttay diccidi cuullin , ayfennan attiis .
issi issi zerettay aradda biittan wodhdhidi mokkiis; diccidi issoy hasttamaa , issoy usuppun tammaa ayfin , issoy xeetaa ayfiis yaagiis .
yaagidi , siyanawu haytti de7iyo uray siyo yaagiis .
yesuusi yootidoogaa siyida hara asatinne tammanne naa77u erissiyo ashkkarati yesuusi barkka de7ishin , akko shiiqidi , he leemisuwaa birshshettaa a oychchidosona .
oychchin yesuusi etassi hagaadan yaagiis; inttessi xoossaa kawotettaa xuura yohuwaa eray imettiis; shin harati kawotettaappe kareera de7iyaageeti , xeeluwaa
xeellidi be7enna mala , qassi sissaa siyidikka akeekenna mala , eti naa77anttuwaa xoossaakko simmin , i eta nagaraa atto geenna mala , etayyo ubbabay leemisuwan odettiis yaagiis .
yesuusi eta , ha leemisuwaa erekketii yaatin , leemiso ubbaa waati eruuteetii
zeriyaagee xoossaa qaalaa zerees .
qaalay zerettiyo ogiyaa doonan de7iyaageeti hageeta; eti qaalaa siyiyo wode , seexaanay sohuwaarakka yiidi , eta wozanan zerettida qaalaa efirggees .
hegaadankka qassi shuchchaa anccoy de7iyo biittan zerettidaageeti hageeta; eti qaalaa siyidi , sohuwaara ufayssan ekkoosona .
eti ha77issawu de7iyoogaappe attin , etawu mino xaphoy baawa; guyyeppe qaalaa gaasuwan waayee woy yedetay yiyo wode , eti sohuwaara xubetti aggoosona .
qassi aguntta giddon zerettidaageeti hageeta; eti qaalaa siyiyaageeta .
shin ha sa7aa de7uwawu hirggiyoogee duretettaa siiqiyoogeenne harabaa amottiyoogee eta wozanan gelidi , qaalaa cuullees; cuullin ayfennan atti aggees .
shin aradda biittan zerettidaageeti qaalaa siyidi ekkiyaageeta; issoy hasttamaa , issoy usuppun tammaa ayfin , issoy xeetaa ayfiis yaagiis .
yesuusi gujjidi , xomppe ehiidi , kereppe woy arssappe garssaara wottiya asi de7ii xoqqan wottenneeyye
ayssi giikko , qosidobay ubbay qoncciyaa kiyana; qassi genttidobay ubbaykka beettennan attenna .
siyanawu haytti de7iyo uray de7ikko siyo yaagiis .
qassikka eta , intte siyiyoogaa ezggidi siyite; xoossay intte makkido qun77an intteyyo makkana .
i intteyyo darissidi immana; ayssi giikko , issibay de7iyo urawu gujji immana; baynnaagaappe haray atto , awu de7iya he guuttiyookka ekkirggana yaagiis .
yesuusi qassikka yaagiis; xoossaa kawotettay ba gaden katta zeriya asa mala .
he bitanee qammi xiskkees; maallado denddees; i ba huuphen waaniyaakkonne erennan , he zerettay mokkeesinne diccees .
biittay kattaa barkka mokkeesinne ayfees; koyro carshshay caarees; guyyeppe ayfanawu kukkumees; qassi wurssettan kumetta ayfiyaa ayfees .
shin kattay gakkiyo wode , kattaa shiishshiyo wodee gakkido gishshawu , bitanee sohuwaarakka baacaara geli aggees yaagiis .
yaagidi yesuusi , nuuni xoossaa kawotettaa ay milatees gaanee woy aybiira leemisanee
xoossaa kawotettay sanaafici giyo qii mittee ayfiyo milatees . he mittee ayfiyo zeriyo wode , sa7an de7iya mitta ayfe ubbaappekka guuxxawusu;
o zerin mokkada ataakiltte ubbaappe gitatawusu; daro daashshaa daayawusu . kafoy i tashiyaa kuwan bawu keettaa keexxana danddayees yaagiis .
yesuusi hagaa mala daro leemisuwan asawu gelana gakkanaassi , ba qaalaa yootiis .
asaayyo leemisoy baynnan yootenna; shin yesuusi ba erissiyo ashkkaratu xalaalaara de7iyo wode , etayyo ubbabaa birshshidi yootees .
he gallassi sa7ay omarin , yesuusi ba erissiyo ashkkarata , abbaa hefintti pinnoos yaagiis .
erissiyo ashkkarati daro asaa yeggi bayidi , yesuusi kase geli uttido wolwoluwan gelidi , yesuusa banttanaara efiidosona; hara wolwolotikka hegan de7oosona .
wolqqaama gotee denddin , beetay wolwoluwaa shocin , haattay kumana gakkanaassi wolwoluwaa giddo geliis .
he wode yesuusi wolwoluwan guyye baggaara borkkotaa borkkotidi xiskkiis . erissiyo ashkkarati a denttidi , tamaarissiyaagoo , nuuni xayiyo wode coo xeellay yaagidosona .
yaagin i beegottidi gotiyaa , co77u ga giidi , abbaakka , woppu ga giis; goteekka co77u gin , ubbabaykka woppu giis .
yesuusi ba erissiyo ashkkarata , ayssi hagaadan yayyeetii intte waani ammanekketii yaagiis .
eti daro yayyidi bantta giddon , hagee laa haray atto , goteenne abbay azazettiyoogee oonee yaagidosona .
eti abbaappe hefintti pinnidi , gerggesenoona giyo biitti gakkidosona .
asa moogiyo gonggoluwaappe iita ayyaanay de7iyo issi bitanee kiyidi , yesuusi wolwoluwaappe kiyido wode , yesuusaara gayttiis;
bitanee he gonggoluwan aqidi pe7idi , yan de7ees; a ooninne naa77anttuwaa haray atto , sanssalatan qachchanawukka danddayibeenna .
ayssi giikko , i darotoo huqqunnaaninne sanssalatan qashettidi de7ees; shin sanssalataa duuterettees; huqqunnaakka mentterettees; a xoonanawu danddayiday ooninne baawa .
i ubba wode gallassinne qammi , he gonggoluwaa giddooninne dere bolli waassees; ba bollaakka shuchchan gaarees .
yesuusa haahuwan be7ido wode , woxxidi ayyo goynniis .
he bitanee ba qaalaa xoqqu oottidi , ubbaappe bolla xoossaa na7awu yesuusaa , nenanne tana aybee gattiyay tana qaxxayenna mala , taani nena xoossaa sunttan woossays yaagiis .
i hegaa ayssi giidee giikko , yesuusi a , laa ha iita ayyaanawu , ha bitaniyaappe kiya yaagidoogaassa .
yesuusi a , ne sunttay oonee yaagidi oychchiis . oychchin i , nuuni daro gidiyo gishshawu , ta sunttay leegiyoona yaagiis .
yaagidi iita ayyaanata he biittaappe kessi yeddenna mala , yesuusa minttidi woossiis .
he deriyaa bollan daro gudunttaa wudee heemettees;
iita ayyaanati yesuusa , nuna hini gudunttaa wudiyaakko yeddarkkii; etan biidi geloos yaagidi woossin ,
yesuusi , biite yaagiis . yaagin iita ayyaanati bitaniyaappe kiyidi , gudunttatun gelidosona; naa77u sha7aa gidiya gudunttaa wudee kakaa huuphiyaara jaamiiddi , abban gelidi , meetetti bayiis .
gudunttaa wudiyaa heemmiyaageeti baqatidi , hanidabaa katamaaninne katamaappe gaxa biittan yootidosona; yootin hegaa be7anawu asay yiis .
asay yesuusakko yiidi , xalaheti beni oyqqido leegiyoona giyo bitanee ba wozanay simmin , maayuwaa maayidi , hegan uttidaagaa be7idi , ubbay yayyiis .
hegaa be7ida asati xalaheti oyqqido bitanee hanidobaanne qassi gudunttaa wudiyaabaa he asaassi yootidosona .
hegaa gishshawu , asay bantta biittaappe yesuusi baana mala , woosaa doommiis .
yesuusi wolwoluwan gelishin , xalaheti oyqqido bitanee yesuusaara de7ana mala , yesuusa woossiis .
shin yesuusi ixxidi a , ne soo simmada , goday neessi waanida gitabaa oottidaakkonne qassi i neessi waanida kehakko ne so asawu yoota yaagiis .
bitanee biidi , tammu katamaa giyoosan yuuyidi , yesuusi baassi waanida gitabaa oottidaakko , yootuwaa doommiis; i yootidoogaa siyida asay ubbay garamettiis .
yesuusi simmidi , wolwoluwan gelidi , abbaa pinnidoogaappe guyyiyan , daro asay abbaa lanqqiyan a mati yuuyi aadhdhidi shiiqiis .
yaa7iroosa giyoogee , ayhuda woosa keettaa halaqatuppe issoy , yesuusa be7ido wode akko yiidi , a tohuwan kunddiis;
kunddidi , ta na7iyaa harggada hayqqana hanawusu; a paxada payya de7ana mala , yaada ne kushiyaa i bolli wottarkkii yaagidi yesuusa minttidi woossiis .
yesuusi yaa7iroosaara biis; biishin keehi daro asay a kaalliiddi un77iis .
tammanne naa77u layttaasappe doommidi , i bollaappe suuttay goggiyo issi maccaasiyaa de7awusu .
daro aakimeti o aakimishinkka , a paxa kaa7ettaasu; ba miishshaa ubbaa wurssinkka iyyo haa iitidoogaappe attin , aynne o maaddibeenna .
he maccaasiyaa yesuusabaa siyada , asaa giddoora yesuusappe guyyeera yaada , a afalaa bochchaasu .
ayssi giikko a , taani haray atto , a afalaa bochchikko paxana yaagada qoppaasu .
ippe goggiya suuttay sohuwaarakka aggi bayiis; a ba waayiyaappe paxidoogaa ba bollan era aggaasu .
yesuusi baappe wolqqay kiyidoogaa ba huuphen eridi , sohuwaara daro asaa giddon guyye simmidi , ta afalaa bochchiday oonee yaagiis .
erissiyo ashkkarati a , asay nena sugiyoogaa be7aydda , tana oonee bochchiday yaagay giidosona .
yesuusi hegaa ooni oottidaakkonne be7anawu yuushshi aattidi xeelliis;
shin mishiriyaa baayyo hanidabaa erada , yashshaa kokkoraydda yaada yesuusa sinttan gufannaasu; qassi tumu hanidabaa ubbaa ayyo yootaasu .
yootin yesuusi o , ta na7ee , nena ne ammanoy pattiis; saruwan ba , ne waayiyaappenne paxa yaagiis .
yesuusi biron hegaa giishin , ayhuda woosa keettaa halaqaa sooppe kiitettida asati yiidi , ne na7iyaa hayqqaychchaasu; simmi tamaarissiyaagaa ayssi daafurssay yaagidosona .
shin yesuusi eti giyoogaa siyidi , ayhuda woosa keettaa halaqaa , ammano xalaalaa ammanappe attin , yayyoppa yaagiis .
yesuusi pheexiroosappe , yaaqoobappenne yaaqooba ishaa yohaannisappe haray ooninne bana kaallenna mala diggiis .
eti ayhuda woosa keettaa halaqaa soo gakkido wode , yesuusi asay wozanaa bayidi yeekkiyoogaanne zilaaliyoogaa be7iis .
gelidi asaa , ayssi wozanaa bayidi yeekkeetii na7iyaa xiskkaasuppe attin , hayqqabeykku yaagiis .
yaagin asay a bolli miicciis; shin asa ubbaa kare kessidi , na7ee aawaanne aayyiyo he banaara de7iya erissiyo ashkkaratanne ekkidi , na7iyaa de7iyoosaa geliis .
yesuusi na7ee kushiyaa oyqqidi , xaalitaa , quumii yaagiis; hegaa birshshettay , guutta na7ee , taani nena dendda gays giyoogaa .
na7iyaa sohuwaarakka dendda eqqada hemetettaasu; a tammanne naa77u laytta na7a; hegee haniyoogan asay keehi daro garamettiis .
yesuusi hegaa eti ooyyoonne odenna mala , eta mintti azazidi , iyyo miyoobaa immite yaagiis .
yesuusi hegaappe kiyidi , ba biitti naazireete katamaa biis; erissiyo ashkkaratikka a kaallidi biidosona .
sambbata gallassi ayhuda woosa keettan tamaarissuwaa doommiis; i tamaarissiyoogaa siyida daro asay garamettidi , hagee ha ubbabaa awuppe demmidee ha ayyo imettida aadhdhida eratettay aybee xoossay oottiyo malaataa i waatidi oottii
hagee anaaxiyaa gidennee mayraami na7aa , yaaqooba ishaa , yoosa ishaa , yihudaa ishaa , simoona ishaa gidenneeyye a michchentti nunaara hagan de7okkonaayye yaagidi , i giyoobaa ekkennan ixxiis .
yesuusi he asaassi , hananabaa yootiyaagee ba biittan , ba dabbotuuninne bantta so asan bonchchettennaagaappe attin , ubbasan bonchchettees yaagiis .
i he sohuwan ba kushiyaa amarida asatu bolli wottidi , eta pattidoogaappe attin , xoossay oottiyo malaataa oottanawu aynne danddayibeenna .
asay ammanibeenna gishshawu garamettiis . hegaappe guyyiyan , yesuusi hegaa heeran de7iya qeeri katamatun yuuyi yuuyidi , asaa tamaarissees .
yesuusi tammanne naa77u erissiyo ashkkarata baakko xeesidi , naa77aa naa77aa kiittiis; qassi etayyo iita ayyaanata kessiyo wolqqaa immiis .
immidi eta , oge xam77appe attin , quma , qarcciita , intte kiisen miishsha aynnekka oyqqoppite .
intte tohuwan caammaa wottite; shin naa77u qole maayoppite yaagiis .
qassikka eta , inttena asi awan mokkikkokka , katamaappe kiyana gakkanaashin , he keettan utti bayite .
inttena asi mokkennasaa woy intte yootiyoobaa siyennasaa awa gidikkokka , he biittan de7iya asaayyo hegee markka gidana mala , he sohuwaappe kiyidi , intte tohuwaappe buhiyaa shocite yaagiis .
tammanne naa77u erissiyo ashkkarati biidi , asay ba nagaraappe simmanaadan , qaalaa yootidosona .
eti asaappe daro xalaheta kessidi , harggiya asaa daruwaa zaytiyaa tiyidi pattidosona .
asay yesuusa sunttaa denttiyo gishshawu , kawoy heeroodisi hegaa ubbaa siyiis; issi issi asay , xammaqiya yohaannisi hayquwaappe denddiis; xoossay oottiyo wolqqaama malaataa i oottiyoogee hegaassa yaagiis .
shin harati a , hagee eelaasa gidennee yaagidosona . harati qassi , hagee beni wode hananabaa yootiyaageeta milatiya hananabaa yootiyaagaa gidennee yaagidosona .
shin heeroodisi hegaa siyido wode , hegee taani qooriyaa muucissido xammaqiya yohaannisa gidennee he i hayquwaappe paxiis yaagiis .
ayssi giikko , heeroodisi ba ishaa piliphphoosa machchiyo heeroodiyaado ekki wottiis; heeroodisi i gishshawu , ba huuphen asa kiittidi , yohaannisa oyttidi , qashissi wottiis .
ayssi giikko , yohaannisi heeroodisa , neeni ne ishaa machchiyo ekkanawu bessenna yaagi wottiis .
heeroodiyaada yohaannisawu uluwan morkkiyaa oyqqada a worissanawu koyaasu; shin danddayabeykku .
yohaannisi xillo asanne geeshsha asa gididoogaa heeroodisi erido gishshawu , ayyo yayyidi , loytti naagi wottiis; yohaannisi giyoobaa siyidi , ba wozanan keehi metootiiddikka abaa ufayssan siyiis .
heeroodisi ba yelettido gallassi , deriyaa haariyaageetuyyo , shaalaqatuyyoonne galiilan de7iya gita asaayyo imatuwaa giigissido wode , wurssettan heeroodiyaada injje gallassaa demmaasu .
heeroodiyaadi na7iyaa imattaa imattiyoosaa gela durada , heeroodisanne a imattata ufayssaasu; ufayssin kawoy na7iyo , nena lo77idabaa ayba gidikkonne tana oychcha; taani neeyyo immana yaagiis .
qassi iyyo daro caaqqidi , neeni oychchidobaa ayba gidikkokka , taani neeyyo immana; haray atto , ta kawotettaappe baggaa gidikkokka , taani neeyyo immana yaagiis .
na7iyaa kare kiyada ba aayyiyo , ay imma goo yaagada oychchaasu . oychchin , i aayyiyaa , xammaqiya yohaannisa huuphiyaa imma ga yaagaasu .
na7iyaa eesuwan kawuwaakko baada a , xammaqiya yohaannisa huuphiyaa soruwan wottada , neeni ha77i tawu immanaagaa koyays yaagaasu .
yaagin kawoy daro qarettiis; shin ba caaquwaa gishshawunne ba imattatu gishshawu iyyo caaqqido caaquwaa maanawu koyibeenna .
hegaa gishshawu , sohuwaara zabaynnaa kiittidi , yohaannisa huuphiyaa ehaana mala azaziis; zabaynnay qasho keettaa biidi , yohaannisa qooriyaa muuciis .
he muucidoogaa soruwan wotti ehiidi , na7eeyyo immiis; na7iyaa qassi ba aayeeyyo immaasu .
yohaannisi erissiyo ashkkarati hegaa siyido wode yiidi , a ahaa ekki efiidi moogidosona .
yesuusi kiittidoogeeti simmidi , yesuusaara gayttidi , bantta oottidobaanne bantta tamaarissidobaa ubbaa yesuusassi odidosona .
biyaabaynne yiyaabay darin , haray atto qumaa maanawukka eta gattennan ixxido gishshawu , yesuusi eta , nurkka guuttaa shemppi ekkanawu asi baynnasaa hinddite yaagiis .
yesuusinne eti banttarkka wolwoluwan uttidi , asi baynnasaa biidosona .
eti biishin , daro asay eta be7idi eriis; eridi katama ubbaappe woxxidi , eti biyoosaa etappe kasetidi gakkiis .
yesuusi wolwoluwaappe kiyidi , daro asaa be7iis; asay heemmiya asi baynna dorssaa mala gidido gishshawu , qarettidi asaa darobaa tamaarissuwaa doommiis .
sa7ay omariyo wode , yesuusi erissiyo ashkkarati akko yiidi , hagee sohoy asi baynna soho; ha77i sa7aykka qammiichchiis;
asay dere giddonne qeeri katamatu giddo biidi , bawu miyoobaa shammana mala , asaa yedda yaagidosona .
shin yesuusi zaaridi eta , asawu miyoobaa intte immite yaagiis . yaagin eti , nuuni biidi , naa77u xeetu biran oyttaa shammidi , asay maanawu immanee yaagidi a oychchidosona .
yesuusi eta , intteyyo aappun oyttay de7ii biidi be7ite yaagiis . eti be7idi , ichchashu oyttanne naa77u mole yaagidosona .
yesuusi ba erissiyo ashkkarata asa ubbaa citan citan shaakki shaakkidi , maatan utissana mala azaziis .
asay xeetay xeetaynne ishatamay ishatamay citan citan uttiis .
yesuusi ichchashu oyttaanne naa77u moliyaa oyqqidi , pude saluwaa xeellidi , xoossaa galatiis; oyttaa menttidi asawu gishana mala , erissiyo ashkkaratussi immiis; qassi naa77u moliyaakka eta ubbawu shaakkiis .
asay ubbay miidi kalliis .
kallin attida oyttaa xarzzaynne moliyaa xarzzay tammanne naa77u samppaa kumidaagaa erissiyo ashkkarati denttidosona .
oyttaa miida attumaasay ichchashu sha7a .
sohuwaara yesuusi he daro asaa moyssiiddi , ba erissiyo ashkkarati wolwoluwan gelidi , abbaappe hefinttan de7iya beetasayda giyo katamaa baappe sinttatidi baanaadan azaziis .
erissiyo ashkkarata moyssidoogaappe guyyiyan , xoossaa woossanawu deriyaa huuphiyaa kiyiis .
sa7ay qammiyo wode wolwoloy abbawu gidduwan de7ishin , yesuusi abbaappe gaxan barkka de7ees .
carkkoy erissiyo ashkkaratukko carkkiyo gishshawu , erissiyo ashkkarata abbaa shaariyoogee wayssiyoogaa yesuusi be7idi , kuttoy waassana haniyo wode abbaa bolli hemettiiddi , etakko yiis; eta yeggidi aadhdhanawu koyiis .
shin abbaa bolli i hemettishin , eti a be7idi , banttawu moytille milatin waassidosona .
ayssi giikko , eti ubbay a be7idi , yashshaa kokkoridosona; shin sohuwaara yesuusi eta , aykko baawa; tanattennee yayyoppite yaagiis .
yesuusi etaara issippe wolwoluwan gelin , carkkoy woppu giis; gin eti daro garamettidosona .
ayssi giikko , eta wozanay dammido gishshawu , eti oyttaabaa akeekibookkona .
eti abbaa pinnidi , gennssereexa giyo biittaa gakkidosona; gakkidi wolwoluwaa gaxaa shiishshi qachchidosona .
eti wolwoluwaappe wodhdhiyoogan , asay sohuwaara yesuusa erinne
hegaa heeran de7iya biitta ubban woxerettidi , hargganchchata halan tookkidi , yesuusi de7ees gin siyidosaa ehuwaa doommiis .
yesuusi biido soho ubban qeeri kataman gidin , gita kataman gidin , dere giddon gidinkka , asay hargganchchata giyaa sohuwaa efees . yesuusi ba afalaa macaraa gidikkonne hargganchchata boshissana mala , asay a woossiis; woossin bochchida ubbaykka paxiis .
parisaawetinne yerusalaameppe yiidi , higgiyaa tamaarissiya amarida asati yesuusakko shiiqidosona .
shiiqidi yesuusi erissiyo ashkkaratuppe issooti issooti geeyenna kushiyan , hegaa giyoogee meecettennan qumaa miyaageeta be7idosona .
ayssi giikko , parisaawetinne ayhuda asay ubbay bantta aawatu wogaa naagidi , bantta kushiyaa loytti meecettennan mookkona .
qassi giyaappe yiidikka meecettennan de7iiddi mookkona . qassi eti bantta aawatuppe ekkido hara daro wogay de7ees; hegee siiniyaanne keriyaa nahaasiyaappe medhdhido miishshaanne arssaa meecciyo wogaa .
parisaawetinne higgiyaa tamaarissiyaageeti yesuusa , ne erissiyo ashkkarati ayssi aawatu wogaa kaallennan ixxidi , bantta kushiyaa meecettennan oyttaa miyoonaa yaagidi oychchidosona .
yesuusi eta hagaadan yaagiis; isiyaasi hananabaa yootido wode , inttebaa , lo77o milatiya iitatubaa xaafidoogaadankka , xoossay , hagee asay tana ba bolla doonan bonchchees . shin eta wozanay taappe haahuwan de7ees; asay tawu mela goynnees .
ayssi giikko , asi oottido azazuwaa xoossaa higgiyaa milatissidi tamaarissees giis giidi hananabaa tumaa yootiis .
xoossaa azazuwaa intte aggi bayidi , asa wogaa minttidi naageeta yaagiis .
qassikka yesuusi , intte intte wogaa naaganawu xoossaa azazuwaa yeggi bayeeta .
ayssi giikko muusee , ne aawaanne ne aayyiyo bonchcha . qassi , ba aawaanne ba aayyiyo cayiyaagee hayqqo yaagiis .
shin issi urawu ba aawaa woy ba aayyiyo maaddiyoobi de7ishin i , hagee qurbbaane; hegaa giyoogee xoossaabaa giyoogaa giikko ,
i ba aawaa woy ba aayyiyo wodeppe maaddanaagaa aynne koyekketa .
hegaadankka qassi intte haratuyyo immido intte wogan xoossaa qaalaa karidi , hegaa mala darobaa ootteeta yaagiis .
yesuusi daro asaa qassikka baakko xeesidi , ubbay taani giyoogaa siyitenne akeekite .
asa wozanappe kiyiyaabay asa tunissiyoogaappe attin , kareppe asa wozanan gelidi , asa tunissiyaabi aybinne baawa;
siyanawu hayttay de7iyo uray ooninne siyo yaagiis .
yesuusi daro asaa yeggi bayidi soo gelido wode , i erissiyo ashkkarati he leemisuwaabaa a oychchidosona .
oychchin i eta , intteyyookka qassi gelibeennee kareppe asa wozanan geliyaabay aybinne asa tunissanawu danddayennaagaa akeekeetii
ayssi giikko , qumay asa ulo giddo gelidi , gaxi kiyiyoogaappe attin , asa wozana giddo gelenna yaagiis . hegaadankka yesuusi quma ubbay geeshsha gidiyoogaa erissiis .
qassikka yesuusi hagaadan yaagiis; asa tunissiyaabay asa wozana giddoppe kiyiyaabaa .
ayssi giikko , asa wozana giddoppe kiyiyaabay iita qofa; shaaramuxanawu qaaqqatiyoogaa , wuuqqiyoogaa , woriyoogaa , shaaramuxiyoogaa ,
duretettaa amottiyoogaa , iitatettaa , geniyaa , amottiyoogaa , qanaatiyoogaa , cashshaa , ayyuwaa , azallatettaa .
ha iitabay ubbaykka asa wozana giddoppe kiyidi , asa tunissees yaagiis .
yesuusi hegaappe aggidi , xiiroosanne sidoona giyo katamatu matan de7iya biitti biidi , issi keettaa geliis; qassi i yaani de7iyoogaa ooninne eranaagaa koyibeenna; shin qosettidi gam77anawu danddayibeenna .
shin ba guutta na7ee bolli iita ayyaanay de7iyo issi maccaasiyaa yesuusabaa siyada , sohuwaara akko yanne a tohuwan gufanna wodhdhaasu .
he mishiriyaa ayhuda gidukku; a yelettidoykka sirofinqqe giyo biittaana; a ba na7eeppe xalahiyaa kessana mala , yesuusa woossaasu .
shin yesuusi zaaridi , naati kasetidi qumaa kallona; ayssi giikko , naatu qumaa ekkidi , zayrotuyyo oliyoogee lo77o gidenna yaagiis .
mishiriyaa zaarada , tumakka ta godawu , haray atto masoofiyaa lanqqiyan de7iya zayrotikka naatuppe attida suuppaa moosona yaagaasu .
yesuusi qassi o , ha ne qaalaa gishshawu , ne soo ba; xalahee ne na7eeppe kiyiis yaagiis .
mishiriyaa ba soo biyo wode , i na7iyaa xalahee ippe kiyin , hiixan zin77idaaro demmaasu .
yesuusi xiiroosa biittaappe kiyidi , sidoonaaranne tammu katamaa giyo biittaara kanttidi , galiila abbaakko biis .
asay tullenne duude gidida bitaniyaa yesuusakko ehiidi , ba kushiyaa a bolli wottana mala , yesuusa woossiis .
yesuusi barkka he bitaniyaa daro asaappe gaxaa kessidi , ba biradhdhiyaa a hayttan yeddiis; qassi cuchchaa cuchchidi , a inxxarssaa bochchiis .
bochchidi saluwaa pude xeellidi , tookki shemppidi , efttah yaagiis; hegaa giyoogee dooyetta giyoogaa .
bitaniyaa hayttay sohuwaara dooyetti aggiis; qassi a dooqettida inxxarssaykka birshshetti aggiis; bitanee aynne waayettennan haasayi bayiis .
yesuusi asa ubbaa , hagaa ooyyoonne odoppite yaagidi odiis; shin i keehi mintti odin , asay qassi oduwaa yaa darissiis .
hegaa siyida asay ubbay daro garamettidi , ubbabaakka i loytti oottees . haray atto tulliyaakka sissees; qassi duudiyaakka haasayissees yaagiis .
amarida wodiyaappe guyyiyan , daro asay qassi yesuusakko shiiqiis; asaayyo miyoobi xayin , yesuusi ba erissiyo ashkkarata baakko xeesidi yaagiis;
ha daro asay tanaara heezzu gallassi gakkanaassi gam77idi , miyoobaa aynne demmibeenna gishshawu , taani asawu qarettays .
taani asaa namisaara soo yeddikko , asay biiddi , ogiyan daafuridi kunddana; ayssi giikko , issoy issoy haahosaappe yiis yaagiis .
yesuusi erissiyo ashkkarati zaaridi yesuusa , ha bazzuwan ha asa ubbaa mizanawu gidiya oytta demmanawu danddayiyay oonee yaagiis .
yaagin yesuusi eta , inttessi aappun oyttay de7ii yaagidi oychchiis . eti , laappun oyttay de7ees yaagidosona .
yesuusi daro asaa , sa7an uttite yaagidi azaziis; qassi laappun oyttaa ekkidi , xoossaa galatiis; galatidi he oyttaa menttidi , asaayyo gishana mala , ba erissiyo ashkkaratuyyo immiis . erissiyo ashkkarati he daro asaassi gishidosona .
etayyo qassikka amarida suuppa moleti de7oosona; yesuusi hegeetuyyookka xoossaa galatidi , asawu gishana mala , erissiyo ashkkarata azaziis .
asay ubbay miidi kalliis; asay miishin attida xarzzay laappun samppaa kumidaagaa erissiyo ashkkarati denttidosona .
qumaa miida asay oyddu sha7aa gidana; hegaappe guyyiyan , yesuusi asaa yeddiis .
i qassi ba erissiyo ashkkaratuura sohuwaara wolwoluwan gelidi , dalmmanuta giyo biitti biis .
parisaaweti yiidi , yesuusa paaccanawu eqqidi , saluwaappe malaataa banttana bessana mala , yesuusaara palamaa doommidosona .
yesuusi keehi tookki shemppidi , ha wodiyaa asay ayssi malaata koyii taani intteyyo tumaa odays; ha wodiyaa asawu malaati ubbakka imettenna yaagiis .
qassi eta hegan yeggi bayidi , naa77anttuwaa wolwoluwan gelidi , abbaappe hefintti pinniis .
erissiyo ashkkarati qumaa efaanaagaa dogidosona; etawu wolwoluwaa giddon issi oyttappe hari baawa .
yesuusi eta , inttena erite; parisaawetu irshshuwaappenne heeroodisa irshshuwaappe naagettite yaagidi azaziis .
eti bantta giddon , i hagaa giyoogee nuussi qumi baynna gishshaassa yaagidi haasayaa doommidosona .
yesuusi eti giyoogaa eridi , eta yaagiis; intteyyo oytti baynnaagaa ayssi haasayeetii ha77inne erekketii woy akeekekketii yootin siyekketii
intteyyo ayfee de7ees; be7ekketii qassi hayttay de7ees; siyekketii intteyyo hassayettennee
taani ichchashu oyttaa ichchashu sha7u asawu battido wode , aappun samppaa kumida xarzzaa denttidetii yaagiis . yaagin eti , tammanne naa77u samppaa kumida xarzzaa denttida yaagidosona .
taani qassikka laappun oyttaa oyddu sha7u asawu battido wode , aappun samppaa kumida xarzzaa denttidetii yaagiis . yaagin eti , laappun samppaa kumida xarzzaa denttida yaagidosona .
i qassi , ha77inne akeekibeekketii yaagiis .
yesuusinne erissiyo ashkkarati beetasayda giyo katamaa biidosona; amarida asati qooqe bitaniyaa yesuusakko ehiidi , he bitaniyaa bochchana mala , a woossidosona .
yesuusi qooqe bitaniyaa kushiyaa oyqqidi , qeeri katamaappe gaxaa kessiis; a ayfiyan cuchchidi , ba kushiyaa a bolli wottidi , neeyyo aybakko beettii yaagidi oychchiis .
bitanee xeellidi , taani asaa be7ays; shin asay hemettiiddi , mitta milatees yaagiis .
hegaappe guyyiyan , yesuusi naa77anttuwaa bitaniyaa ayfiyan ba kushiyaa wottin , bitanee loyttidi xeelliis; a ayfee paxiis; qassi ubbabaakka geeshshidi be7iis .
yesuusi bitaniyaa a soo yeddiiddi , haray atto qeeri katamaakka geloppa yaagiis .
yesuusi ba erissiyo ashkkaratuura piliphphoosa-qiisaariyan de7iya qeeri katamata biis; biishin ogiyan yesuusi , tana asay oona gii yaagidi ba erissiyo ashkkarata oychchiis .
erissiyo ashkkarati , issi issi asay nena , xammaqiya yohaannisa gees; harati , eelaasa goosona; qassi harati , hananabaa yootiyaageetuppe issuwaa goosona yaagidosona .
yaagin yesuusi eta , yaanin intte tana oona geetii yaagidi oychchiis . pheexiroosi , neeni kiristtoosa yaagidi zaariis .
yesuusi , tabaa ooyyoonne odoppite yaagidi eta azaziis .
yesuusi ba erissiyo ashkkarata , taani , asa na7ay , daro waayettanawu bessees; cimati , qeese halaqatinne higgiyaa tamaarissiyaageeti tana ixxanawu bessees; eti tana woranawunne taani heezzantto gallassappe guyyiyan , hayquwaappe denddanawu bessees yaagidi tamaarissuwaa doommiis .
hegaa i etayyo geeshshidi odiis; pheexiroosi a issi baggi zaaridi , zoretaa doommiis .
shin yesuusi guyye simmidi , ba erissiyo ashkkarata xeellidi pheexiroosa , kichcha ta matappe ! ha seexaanawu , neeni asi dosiyoobaa qoppiyoogaappe attin , xoossay dosiyoobaa qoppakka yaagiis .
qassi yesuusi daro asaanne ba erissiyo ashkkarata baakko xeesidi , hagaadan yaagiis; tana kaallana koyiya uray de7ikko , bana yeggi bayo; yaatidi ba masqqaliyaa tookkidi , tana kaallo .
ayssi giikko , ba shemppuwaa ashshana koyiya uray bashshana; shin ta gishshawunne wonggeliyaa mishiraachchuwaa gishshawu ba shemppuwaa bashshiya uray ashshana .
ayssi giikko , issi uray sa7an de7iya ubbabaa bawu shiishshidi , ba shemppuwaa bashshikko , a ay maaddanee
issi uray ba shemppuwaa wozanawu ay immana danddayii
xoossaa ammanenna mala diggiya ha nagaranchcha wodiyan , issi uray tanaaninne ta qaalan yeellatikko , taanikka , asa na7ay , qassi ta aawaa bonchchuwan geeshsha kiitanchchatuura yiyo wode , aani yeellatana yaagiis .
yesuusi eta , taani intteyyo tumaa gays; amarida asati xoossaa kawotettay wolqqaara yiyaagaa be7ennan hayqqennaageeti hagan de7oosona yaagiis .
yesuusi usuppun gallassappe guyyiyan , banaara pheexiroosa , yaaqoobanne yohaannisa ekkidi , eta xalaalaa gita deriyaa bolli kessiis; kessidi eta sinttan laamettiis;
a maayoykka phooliis; sa7an maayo meecciya ooninne geeshshanawu danddayennaagaa keenaa daro booxxiis .
he heezzu erissiyo ashkkarati , eelaasinne muusee yesuusaara haasayiyaageeta be7idosona .
pheexiroosi yesuusa , tamaarissiyaagoo , nuuni hagan de7iyoogee nuussi lo77o; nuuni heezzu zamppata issuwaa neessi , issuwaa muusessi , qassi issuwaa eelaasassi zamppayana yaagiis .
i woygiyaakkonne eribeenna; ayssi giikko , ikko hinkkootikka daro yayyidosona .
hegaappe guyyiyan , shaaray yiidi eta kammin shaaraappe , hagee taani siiqiyo ta na7aa; i giyoogaa siyite giya qaalay yiis .
sohuwaara eti yuushshi aatti xeelliyo wode , yesuusappe attin , haraa oonanne bantta matan be7ibookkona .
eti deriyaappe wodhdhishin , yesuusi eta , taani , asa na7ay , hayquwaappe denddana gakkanaassi , intte be7idobaa ooyyoonne odoppite yaagidi azaziis .
i azazidoogaa eti , eeno giidi , ha hayquwaappe denddiyoogaa giyoogee woygiyoogee yaagidi , bantta giddon haasayettidosona .
eti yesuusa , higgiyaa tamaarissiyaageeti ayssi , eelaasi kasetidi yaanawu bessees giyoonaa yaagidi oychchidosona .
i zaaridi yaagiis; eelaasi kaseti yiidi , ubbabaa giigissees; yaatin , ayssi xoossaa maxaafay , asa na7ay daro waayettananne ixettana yaagii
shin taani intteyyo odays; eelaasi yiis; qassi abay xoossaa maxaafan xaafettidoogaadankka , asay a ba koyidobaa oottiis yaagiis .
yesuusi , pheexiroosi , yaaqoobinne yohaannisi hinkko erissiyo ashkkaratukko simmidi yiyo wode , daro asay eta yuuyi aadhdhi eqqidaagaanne higgiyaa tamaarissiya amarida asati etaara palamettiyaageeta be7idosona .
he daro asay yesuusa be7ido wode dagammidi , sohuwaara akko woxxi yiidi , a sarotiis .
yesuusi ba erissiyo ashkkarata , etaara ay palametteetii yaagidi oychchiis .
he daro asaa giddoppe issi bitanee zaaridi , tamaarissiyaagoo , ta na7aa bolli haasayaa diggiya iita ayyaanay de7iyo gishshawu , a neekko ekkada yaas .
ha iita ayyaanay a oyqqiyo wode ubban , a ooggees; a doonaarakka hoommoy goppattees; qassi achchaa garccissees; bollaakka zoxissees . appe ha iita ayyaanaa kessana mala , ne erissiyo ashkkaratuyyo odaas , shin kessanawu danddayibookkona yaagiis .
yesuusi zaaridi eta , ammanenna ha wodiyaa asawu ! taani inttenaara awude gakkanaassi de7anee qassi inttebaa awude gakkanaassi danddayanee na7aa taakko haa ekki yiite yaagiis .
yaagin eti na7aa akko ehiidosona; he iita ayyaanay yesuusa be7idosaarakka na7aa kokkorssi bayiis; na7ay sa7an kunddidi , doonaara hoommoy goppu giishin gonddorettiis .
yesuusi he na7aa aawaa , hagee ne na7aa oyqqoosappe woqqa wode gidanee yaagidi oychchiis . oychchin , na7aa aaway , i guuttan de7iyo wodeesappe doommiis .
a woranawu daro wode tamaaninne haattan oliis; shin neeni danddayikko , nuuyyo qarettada nuna maaddarkkii yaagiis .
yaagin yesuusi a , neeni danddayikko gay ammaniya asayyo ubbabay danddayettees yaagiis .
sohuwaara na7aa aaway ba qaalaa xoqqu oottidi , taani ammanays; shin gujja ammananaadan , tana maaddarkkii yaagiis .
yesuusi asay dari dari biyoogaa be7idi , iita ayyaanaa , ha tullenne duude ayyaanawu , ha na7aappe kiya gaada nena ta azazays; qassi naa77anttuwaa aani geloppa yaagiis .
he iita ayyaanay waassidi , na7aa keehi kokkorssidi , appe kiyiis . na7ay hayqqidabaa milatin , daro asay , na7ay hayqqiis yaagiis .
shin yesuusi na7aa kushiyaa oyqqidi denttin , na7ay denddi eqqiis .
yesuusi soo gelidoogaappe guyyiyan , erissiyo ashkkarati yesuusa dumma , nuuni he iita ayyaanaa kessanawu ayssi danddayibookkonii yaagidi oychchidosona .
yesuusi zaaridi , hegaa malay woosappenne xoomappe attin , haraban kiyanawu danddayenna yaagiis .
eti hegaappe denddidi , galiilaara aadhdhidi biidosona; yesuusi ba de7iyoosaa ooninne erana mala koyibeenna .
ayssi giikko , i ba erissiyo ashkkarata , tana , asa na7aa , asi asawu aattidi immananne worana; taani qassi heezzu gallassappe guyyiyan , naa77anttuwaa hayquwaappe denddana yaagidi tamaarissees .
shin etawu i giyoogee gelibeenna; qassi a oychchanawukka yayyidosona .
eti qifirinaahooma giyo katamaa biidosona; biidi soo gelidoogaappe guyyiyan , yesuusi eta , ogiyan ay haasayeetii yaagidi oychchiis .
shin eti biidi ogiyan , nu giddon nu ubbaappe aadhdhiyaagee oonee yaagidi palamettido gishshawu , co77u giidosona .
yesuusi uttidi , tammanne naa77u erissiyo ashkkarata xeesidi eta , ooninne sinttawu aadhdhana koyikko , ubbaappe guyye aadhdhidi , he ubbawu ashkkara gidanawu bessees yaagiis .
issi guutta na7aa oyqqidi , eta giddon essiis; he guutta na7aa qoommidi eta ,
hageetu mala guutta naatuppe issuwaa ta sunttan mokkiya ooninne tana mokkees; qassi tana mokkiya ooninne tana kiittidaagaa mokkiyoogaappe attin , ta xalaalaa mokkenna yaagiis .
yohaannisi a , tamaarissiyaagoo , issi asi ne sunttan xalaheta kessiyaagaa nuuni be7idi , nu bagga gidenna gishshawu , a diggida yaagiis .
shin yesuusi yaagiis; ooninne ta sunttan xoossay oottiyo malaataa oottidi , sohuwaara ta bolli iitabaa haasayanawu danddayiyaabi baynna gishshawu diggoppite;
ayssi giikko , nubaa ixxenna uray nu bagga .
taani intteyyo tumaa odays; intte taageeta kiristtoosaageeta gidiyo gishshawu , ooninne intteyyo ta sunttan bule haatta uyanawu immikkokka , ba woytuwaa ekkana .
tana ammaniya ha guuttatuppe issuwaa balettiya oonanne , gaacciyo wogga woxaa a qooriyan qachchidi , abban a oliyoogee awu keha .
ne kushee nena balettikko , qanxxa ola; neeni naa77u kushiyaara guxunee mule hayqqennasaanne qassi mulekka to77enna gaannabiyaa taman geliyoogaappe ,
duuxa kushiyaara de7uwaa geliyoogee neeyyo keha .
ne tohoy nena balettikko , qanxxa ola; neeni naa77u tohuwaara guxunee mule hayqqennasan , qassi mulekka to77enna gaannabiyaa taman yegettiyoogaappe ,
wobbe gidada de7uwaa geliyoogee neeyyo keha .
ne ayfee nena balettikko , wooca ola; neeni naa77u ayfiyaara guxunee mule hayqqennasan qassi mulekka to77enna gaannabiyaa taman yegettiyoogaappe ,
issi ayfiyaara xoossaa kawotettaa geliyoogee neeyyo keha .
ayssi giikko , quman maxiniyaa yeggiyoogaadan , tamay asa ubbaa bolli yegettana .
maxinee lo77o; shin i mal77ana xayikko , zaaridi a waati mal77ettuuteetii inttenan maxinee de7o; yaatidi issoy issuwaara sarotettan de7ite yaagiis .
yesuusi hegaappe denddidi , yihudaa biitti biis; biidi yorddaanoosa shaafaa pinniis . daro asay naa77anttuwaa akko shiiqin , kaseegaadankka he asaa tamaarissuwaa doommiis .
issi issi parisaaweti paaccanawu yesuusakko yiidi , issi asi ba machchiyo yeddanawu nu higgee azazii yaagidi a oychchidosona .
oychchin i zaaridi , muusee inttena woygi azazidee yaagiis .
eti , muusee , issi asi ba machcheeyyo paramaa immidi yeddo giis yaagidosona .
yesuusi zaaridi , eta hagaadan yaagiis; intte yootin siyennaageeta gidiyo gishshawu , muusee ha azazuwaa intteyyo xaafiis .
shin xoossay koyro medhdhiyo wode , attumaasanne maccaasa oottidi , eta medhdhiis .
hegaa gishshawu , issi asi ba aawaanne ba aayyiyo aggi bayidi , ba machcheera issippe de7ees;
eti naa77ay issi asa gidoosona; hegaa gishshawu , eti issi asa gidiyoogaappe attin , naa77u asa gidokkona .
hegaa gishshawu , xoossay issippe gattidoogaa asi shaakkoppo yaagiis .
eti soo simmido wode , erissiyo ashkkarati ha yohuwaabaa yesuusa naa77anttuwaa oychchidosona .
yesuusi eta yaagiis; ba machchiyo yeddidi , haranniyo ekkiya uray ooninne ba machchen shaaramuxees .
qassi maccaarakka ba azinaappe kiyada hara azinaa gelikko shaaramuxawusu yaagiis .
yesuusi guutta naata bochchana mala , issi issi asay naata akko ehees; shin erissiyo ashkkarati he asaa hanqqettidosona .
yesuusi hegaa be7idi , ba erissiyo ashkkarata hanqqettiis; eta , guutta naati taakko yiyoogaa diggoppite; ayssi giikko , xoossaa kawotettay hageetu malaassa .
taani intteyyo tumaa gays; xoossaa kawotettaa guutta na7adan ekkenna uray ooninne he kawotettaa mulekka gelenna yaagiis .
yaagidi guutta naata qoommidi , ba kushiyaa eta bolli huuphiyan huuphiyan wottidi , eta anjjiis .
yesuusi baanawu kiyido wode , issi bitanee woxxiiddi yiidi , a sinttan gulbbatidi , lo77o tamaarissiyaagoo , merinaa de7uwaa laattanawu taani ay oottoo yaagidi a oychchiis .
oychchin yesuusi , ayssi tana lo77uwawu gay xoossaa xalaalaappe attin , hara lo77oy ooninne baawa .
xoossaa azazuwaa , woroppa; shaaramuxoppa; wuuqqoppa; wordduwaa markkattoppa; cimmoppa; ne aawaanne ne aayyiyo bonchcha yaagiyaagaa eraasa yaagiis .
bitanee yesuusa , tamaarissiyaagoo , taani hegaa ubbaa naatettaasappe doommada ha77i gakkanaassikka naagays yaagiis .
yesuusi bitaniyaa dosiis; tishshi ootti xeellidi , neeyyo issibay paccees; baada neeyyo de7iyaabaa ubbaa bayzzada , he miishshaa hiyyeesawu imma; neeni saluwan duretana . yaatada yaada tana kaalla yaagiis .
shin bitanee hegaa siyidi , i daro dure gidiyo gishshawu , ba som77uwaa xumissidi , ufayttennan aggi bayidi biis .
yesuusi ba erissiyo ashkkarata yuushshi aatti xeellidi , daro dure asi xoossaa kawotettaa gelanaagee waani metanddeeshsha ! yaagiis .
erissiyo ashkkarati a haasayaa siyidi garamettidosona; shin yesuusi qassikka eta , naatoo , miishshan ammanettiya asatuyyo xoossaa kawotettaa gelanaagee woqqaa metanddeeshsha !
dure asi xoossaa kawotettaa gelanaagaappe , gaameelay marppiyaa xoo7iyaara aadhdhanaagee matattees yaagiis .
yaagin erissiyo ashkkarati garamettidi , yaatin , ooni attanawu danddayii yaagidi issoy issuwaa oychchidosona .
yesuusi eta tishshi ootti xeellidi , hagee xoossawu danddayettiyoogaappe attin , asawu danddayettenna; ayssi giikko , xoossawu ubbabaykka danddayettees yaagiis .
pheexiroosi yesuusa , be7a; nuuni nubaa ubbaa aggi bayidi , nena kaallida yaagiis .
yesuusi yaagiis; taani intteyyo tumaa gays; ta gishshawunne wonggeliyaa mishiraachchuwaa gishshawu , keettaa woy ishantta woy michchentta , woy aawaa woy aayyiyo woy machchiyo , woy naata woy gadiyaa aggida asi ooninne ,
ha77i ha wodiyan xeetutooppe dariya keettata , ishantta , michchentta , aayeta , naata , gadiyaa , qassi waayiyaakka ekkana . sinttappe yaana wodiyankka merinaa de7uwaa ekkana .
shin daroti ha77i sinttan de7iyaageeti guyye aadhdhana; qassi daroti ha77i guyyen de7iyaageeti sinttawu aadhdhana yaagiis .
eti yerusalaame biiddi , ogiyan de7oosona; yesuusi ba erissiyo ashkkaratuppe sinttan hemettees . eti garamettidosona; a kaallidaageetikka yayyidosona . naa77anttuwaa tammanne naa77u erissiyo ashkkarata gaxaa kessidi , bana gakkanabaa dumma etassi hagaadan yaagidi odiis;
be7ite; nuuni yerusalaame ha77i kiyeettees; yaani tana , asa na7aa , qeese halaqatussinne higgiyaa tamaarissiyaageetussi aattidi immana . eti ta bolli hayqo pirddaa pirddana; qassi ayhuda gidenna asaassikka tana aattidi immana .
he ayhuda gidenna asay ta bolli qilliiccananne cuchchana; tana lissuwan garafananne worana; taani qassi heezzu gallassappe guyyiyan , hayquwaappe denddana yaagiis .
zabddiyoosa naati yaaqoobinne yohaannisi yesuusakko yiidi , tamaarissiyaagoo , nuuni nena woossiyo ubbabaa nuuyyo oottarkkii yaagidosona .
yesuusi eta , taani intteyyo ay oottoo yaagiis .
yaagin eti a , ne bonchcho kawotettan neeni uttiyo wode , nuuppe issuwaa neeppe ushachcha baggaara qassi issuwaa haddirssa baggaara utissarkkii yaagidosona .
shin yesuusi eta , intte ay woossiyaakkonne erekketa; taani uyanawu bessiyo burccukkuwan uyanawu danddayeetii qassi taani xammaqettanawu bessiyo xinqqatiyaa xammaqettanawu danddayeetii yaagiis .
yaagin eti zaaridi , ee danddayoos yaagidosona . yesuusi qassi , taani uyanawu bessiyo burccukkuwan intte uyana; taani xammaqettanawu bessiyo xinqqatiyaakka intte xammaqettana .
shin taappe ushachcha baggaaranne haddirssa baggaara uttanaageeta dooranawu taayyo maati baawa; shin he sohoy xoossay immanawu giigissi wottidoogeetussa yaagiis .
hankko tammu erissiyo ashkkarati hegaa siyido wode , yaaqoobanne yohaannisa hanqqettidosona .
yesuusi eta ubbaa baakko xeesidi , hagaadan yaagiis; ayhuda gidennaageeta haariyaageeta giidi qoppiyoogeetinne hegeeta kaalettiya asati bantta asaa haariyoogaa ereeta .
shin intte giddon hegaa mala gidenna; intte giddon gitatana koyiyay ooninne intteyyo ashkkara gidanawu bessees .
qassi intte giddon ubbaappe bolla gidana koyiyay ooninne intte ubbaayyo aylle gidanawu bessees .
ayssi giikko , haray atto taani , asa na7aykka , asawu oottanawunne darota wozanawu ta shemppuwaa immanawunne yiidoogaappe attin , asi tawu oottanawu yabeykke yaagiis .
eti yarkko giyo katamaa biidosona; yesuusi ba erissiyo ashkkaratuuranne keehi daro asaara yarkkoppe kiyishin , ximoosa na7ay qooqee , barxximoosa giyoogee , ogiyaa doonan woossiiddi uttiis .
barxximoosi naazireeta yesuusa gididoogaa siyidi , ba qaalaa xoqqu oottidi , daawita na7aa yesuusaa , tana maararkkii ! yaagettaa doommiis .
daro asay a , hayzza ! giidi hanqqettiis . shin , i ba qaalaa kaseegaappekka keehi xoqqu oottidi , daawita na7awu , tana maararkkii ! yaagiis .
yesuusi ogiyan eqqidi , a haa xeesite yaagiis . yaagin eti qooqiyaa , aykko baawa; dendda eqqa; nena xeesees yaagidi xeesidosona .
qooqee ba maayuwaa oli bayidi , guppi denddi eqqidi , yesuusakko biis .
yesuusi a , taani neeyyo ay oottanawu koyay yaagiis . yaagin qooqee , tamaarissiyaagoo , taani xeellanaagaa koyays yaagiis .
yaagin yesuusi a , ba; ne ammanoy nena pattiis yaagiis . sohuwaarakka a ayfee xeelli aggin , ogiyan yesuusa kaalli bayiis .
eti yerusalaame matiiddi , dabira zayte deriyaa lanqqiyan de7iya beetafaaganne biitaaniyaa giyo katamata gakkidosona; yesuusi ba erissiyo ashkkaratuppe naa77aa sinttawu kiittidi ,
intteppe sinttan de7iya qeeri katamaa biite; biidi yaa gelosaara ooninne mulekka toggibeenna qashuwan de7iya hare maraa intte demmana; a birshshidi , haa ekkidi yiite .
ooninne inttena , hegaa ayssi ootteetii yaagidi oychchikko , goday hagaa koyees; sohuwaara zaaridi , haa yeddi bayana yaagite yaagiis .
eti biidi , hare maraa penggiyaa matan ogiyan qachchi wottidoogaa demmidi birshshidosona .
hegan eqqida issi issi asati eta , hare maraa waatanawu birshsheetii yaagidosona .
erissiyo ashkkarati yesuusi banttana azazidoogaa yootin , asati yeddi bayidosona .
eti hare maraa yesuusakko ehiidi , bantta maayuwaa a zokkuwan hiixxidosona; hiixxin yesuusi he hare maraa toggiis .
daro asay ba maayuwaa ogiyan hiixxiis; qassi harati mittaa tashiyaa kari karidi , ogiyan hiixxidosona .
yesuusappe sinttaara hemettiya asaynne a geeduwaa kaalliya asay ba qaalaa xoqqu oottidi , xoossay galatetto ! godaa sunttan yiyaagee anjjettidaagaa .
godaa sunttan yiya nu aawaa daawita kawotettay anjjettidaagaa . salo ubbaappe bolla saluwan de7iya xoossay galatetto yaagidosona .
yesuusi yerusalaame biidi , beeta maqidasiyaa geliis; qassi ubbabaa yuuyi yuuyi xeellidoogaappe guyyiyan , sa7ay qammiyo gishshawu , tammanne naa77u erissiyo ashkkaratuura biitaaniyaa giyo katamaa biis .
wonttetta gallassi eti biitaaniyaappe kiyidi biishin , yesuusi namisettiis .
haahuwan issi balase giyo mittiyo tashiyaa maaya uttidaaro be7idi , geelladan i bolli ayfee beettikkonne giidi , be7anawu ikko biis; shin ikko i biyo wode , tashe xalaalaappe attin , aynne ayfe demmibeenna; ayssi giikko , balasee ayfiyo wodee gakkibeenna .
yesuusi he balasiyo , neeppe naa77antto merinawu asi ayfe mooppo yaagiis . erissiyo ashkkarati i giyoogaa siyidosona .
eti yerusalaame biidosona; yesuusi beeta maqidasiyaa gelidi , hegan bayzziyaageetanne shammiyaageeta kare yedetaa doommiis; qassi miishshaa laammiyaageetu xaraphpheezaanne haraphphiyaa bayzziyaageetu oydiyaa aatti yeggidi ,
ooninne aybakko tookkidi , beeta maqidasiyaa giddoora aadhdhanaagaa diggiis .
yesuusi asaa hagaadan yaagidi tamaarissiis; xoossaa maxaafan , ta keettay ayhuda gidenna asay ubbay xoossaa woossiyo keetta geetettana yaagettidi xaafetti uttiis; shin intte a panggati qosettiyo gonggolo kessideta yaagiis .
qeese halaqatinne higgiyaa tamaarissiyaageeti hegaa siyidi , a xayssana ogiyaa koshshaa doommidosona; shin keehi daro asay i tamaarissiyoogan garamettiyo gishshawu , ayyo yayyidosona .
sa7ay omarido wode , yesuusinne erissiyo ashkkarati katamaappe gaxaa kiyidosona .
eti wonttetta gallassi maallado ogiyaara aadhdhiiddi , he balasiyaa xaphuwaara melaychchidaaro be7idosona .
pheexiroosi hassayidi , tamaarissiyaagoo , be7a; neeni qanggido balasiyaa melaychchaasu yaagiis .
yesuusi zaaridi , eta hagaadan yaagiis; xoossaa ammanite .
taani intteyyo tumaa gays; ooninne ba wozanan sirennan ba giidobay hananaagaa ammanidi , ha deriyaa , denddada abban kundda giikko hanana .
hegaa gishshawu , taani intteyyo odays; xoossaa intte woossiyoobaanne oychchiyoobaa ubbaanne ekkirggidobaadan ammanite; intte ekkana .
xoossaa woossanawu intte eqqiyo wode , saluwan de7iya intte aaway intte nagaraa atto gaana mala , ooninne inttena naaqqidobay de7ikko , awu atto giite .
shin asa nagara intte atto gaana xayikko , saluwan de7iya intte aawaykka intte nagaraa intteyyo atto geenna yaagiis .
eti qassikka yerusalaame biidosona; yesuusi beeta maqidasiyan hemetettishin , qeese halaqati , higgiyaa tamaarissiyaageetinne cimati akko yiidosona .
yiidi a , neeni hagaa oottanawu neeyyo ay alaafetetti de7ii woy neeyyo ha alaafetettaa immiday oonee yaagidosona .
yesuusi zaaridi eta , taanikka inttena issibaa oychchana; tawu odite; taani qassi hagaa ay alaafetettan oottiyaakko , intteyyo odana .
yohaannisi xammaqiyo alaafetettaa ekkidoy xoossaappeeyye woy asappee tawu odite yaagiis .
eti bantta giddon palamaa doommidi , nuuni , xoossaappe yiis yaagikko , i nuna , yaatin , yohaannisi yootidoogaa ayssi ammanibeekketii yaagana .
shin , asappe yiis gaanee yaagidosona; qassi asay ubbay yohaannisi hananabaa yootiyaagaa gididoogaa eriyo gishshawu , asawu yayyidosona .
hegaa gishshawu , eti yesuusayyo , nuuni erokko yaagidi zaaridosona; yesuusi , taanikka hagaa ay alaafetettan oottiyaakko , intteyyo odikke yaagiis .
yesuusi etayyo oduwaa leemisuwan yaagidi doommiis; issi bitanee woyniyaa giyo turaa tokkidi , dirssaa yuushshi aattidi diriis; qassi he woyniyaa gum77iyo ollaakka bookkiis; hegaa naagiya asaayyo adussa shuchchaa gimbbiis; hegaappe guyyiyan , kottaa oottiya asawu immidi , hara dere biis .
woyniyaa ayfiyaa maxiyo wodee gakkin , bana gakkiyaagaa ekkidi yaana mala , issi ashkkaraa ba kottaawatukko kiittiis .
kottaa oottiyaageeti a ashkkaraa oyqqidi wadhdhidi , kushe mela yedettidosona .
naa77anttuwaa hara ashkkaraa etakko kiittiis; kiittin eti he ashkkaraassi huuphiyaa qoo7idinne kawushshidi yeddidosona .
woyniyaa turaa goday qassikka hara ashkkaraa kiittiis; he ashkkaraa woridosona; qassi hara darotakka hegaadan oottidosona; issuwaa issuwaa wadhdhidi , harata woridosona .
woyniyaa turaa godaayyo kiittanawu ubbaappe wurssettan i daro siiqiyo a na7aa xalaalay attiis; i , eti ta na7aa bonchchennan aggokkona giidi , ba na7aa etakko kiittiis .
shin kottaa oottiyaageeti bantta giddon , laattanaagee hagaa; hinddite a woroos; a aqoy nubaa gidana ! yaagidosona .
na7aa oyqqidi woridi , a ahaa woyniyaa turaa giddoppe gaxaa kessi olidosona .
simmi woyniyaa turaa goday waatanee yiidi he kottaawata wori wurssidi , woyniyaa turaa kottaa oottiya hara asawu immana .
gimbbiyaageeti karidi ixxido shuchchay godaa xaphuwaa minttiya , ubbaappe aadhdhiya shuchcha gidiis .
hagee goday oottidobaa; qassi nu ayfiyawukka garamissiyaabaa yaagiyaagaa xoossaa maxaafaappe nabbabibeekketii yaagiis .
qeese halaqati , higgiyaa tamaarissiyaageetinne cimati yesuusi he leemisuwaa banttanan leemisidoogaa erido gishshawu , a oyqqanawu koyidosona; shin asawu yayyidi , aggi bayidi biidosona .
qassi a haasayaappe bala demmidi , a oyqqana mala , parisaawetuppenne heeroodisa baggatuppe amaridaageeta akko kiittidosona .
kiittin yiidi , tamaarissiyaagoo , neeni tumaa haasayiyoogaanne asappe asa shaakkennaagaa nuuni eroos; ayssi giikko , neeni asa dummayakka; qassi xoossaa ogiyaa tumatettan tamaarissaasa . nuuni roome biittaa kawuwaa qeesaarayyo giiraa giiriyoogee wogeeyye woga gidennee giiraa giiraneeyye digganee yaagidosona .
shin eti lo77o milatiya iita asa gididoogaa yesuusi eridi , tana ayssi paacceetii issi santtimiyaa haa ehiite; taani be7ays yaagiis .
eti awu ehiidosona; ha meraynne sunttay oogee yaagidi eta oychchidosona . oychchin eti , roome biittaa kawuwaa qeesaaraagaa yaagidosona .
yesuusi zaaridi eta , yaatikko , qeesaaraagaa qeesaarassi , xoossaagaa xoossaassi immite yaagin eti abaa garamettidosona .
hayqqida asi denddenna giya saaduqaawetuppe issi issi asati yesuusakko yiidi , hagaadan yaagidi , a oychchidosona;
tamaarissiyaagoo , muusee nuuyyo higgiyaa xaafiiddi , machcho ekkida asi na7a yelennan hayqqikko , he hayqqidaagaa ishay a machchiyo ayssidi , ba ishaayyo na7a yelanawu bessees yaagiyaagaa xaafiis .
issi wode laappun ishantti de7iyaageetuppe bayray machchiyo ekkidi , na7a yelennan hayqqiis .
hayqqin naa77anttoy o ayssiis; ikka na7a yelennan hayqqiis; heezzanttoykka hegaadan haniis .
laappunatikka o ekkidi , na7a yelennan hayqqidosona; ubbaappe guyyiyan , qassi he maccaasiyaa hayqqaasu .
yaatin , hayqqida asay hayquwaappe denddiyo gallassi , a etappe awugaayyo machcho gidanee ayssi giikko , laappunatikka o ekkidosona yaagidosona .
yesuusi zaaridi , eta hagaadan yaagiis; intte baliyoogee , xoossaa maxaafatanne xoossaa wolqqaa intte erenna gishshaassa !
ayssi giikko , hayqqida asay hayquwaappe denddiyo gallassi , saluwan de7iya kiitanchchatu mala gidanaagaappe attin , attuma asinne ekkenna; macca asinne gelenna .
shin hayqqidaageetu dendduwaabaa gidikko , muuse maxaafan xaafettida xaragettiya buuraabaa odiya sohuwan , xoossay muusa , taani abrahaama xoossaa , yisaaqa xoossaa , yaaqooba xoossaa giidoogaa mulekka nabbabibeekketii
i paxa de7iyaageetu xoossaa gidiyoogaappe attin , hayqqidaageetu xoossaa gidenna; intte keehi balideta yaagiis .
higgiyaa tamaarissiyaageetuppe issoy eti palamettiyoogaa shiiqidi siyiis; qassi yesuusi etayyo loytti zaaridoogaa siyidi , azazo ubbaappe aadhdhiya azazoy awugee yaagidi yesuusa oychchiis .
yesuusi zaaridi , a hagaadan yaagiis; azazo ubbaappe aadhdhiya azazuwaa siyite; israa7eela asawu , goday nu xoossay issi godaa .
intte godaa intte xoossaa intte kumetta wozanaappe , intte kumetta shemppuwaappe , intte kumetta qofaappe , intte kumetta wolqqaappe siiqite yaagees .
qassi azazo ubbaappe aadhdhiya naa77antto azazoy hagaa; neeni ne shooruwaa ne huuphedan siiqa giyaagaa; hageetuppe aadhdhiya hara azazoy baawa yaagiis .
higgiyaa tamaarissiyaagee yesuusa yaagiis; tamaarissiyaagoo , tumaa gaadasa; neeni xoossay issi xoossaa xalaala . appe attin , hari baawa giidoogee tuma .
xoossaa kumetta wozanaappe , kumetta qofaappenne kumetta wolqqaappe siiqiyoogeenne qassi ba shooruwaakka ba huuphedan siiqiyoogee , xuuggiyo yarshshuwaappenne hara yarshsho ubbaappe aadhdhees yaagiis .
yesuusi higgiyaa tamaarissiyaagaa zaaroy aadhdhida eranchcha asa zaaro gididoogaa be7idi , neeni xoossaa kawotettaappe haakkabaakka yaagiis; hegaappe guyyiyan , yesuusa harabaa oychchanawu ooninne xalibeenna .
yesuusi beeta maqidasiyan tamaarissiiddi , hagaadan yaagiis; higgiyaa tamaarissiyaageeti kiristtoosa woygidi daawita na7a giyoonaa
daawiti bana geeshsha ayyaanay haasayissin , goday ta godaa , taani ne morkketa neeni yedhdha eqqiyoobaa oottana gakkanaassi , hagan taappe ushachcha baggaara utta giis yaagiis .
daawiti ba huuphen kiristtoosa , godaa giidi xeesikko , yaatin , kiristtoosi waanidi , daawita na7a gidii yaagiis . daro asay yesuusi giyoogaa ufayssan siyiis .
yesuusi tamaarissiiddi , hagaadan yaagiis; higgiyaa tamaarissiyaageetuppe naagettite; eti adussa maayuwaa maayidi yuuyiyoogaanne giyaa sohuwankka asay eta bonchchidi sarotiyoogaa dosoosona .
eti ayhuda woosa keettatun daro lo77iya oydiyaa dosoosona; qassi asi banttana imattiyoosankka bonchcho sohuwaa dosoosona .
eti am77etu keettaa bonqqidi , banttawu lo77o milatanawu xoossaa woosaa adussoosona; eti ubbaappe aadhdhiya pirddaa ekkana yaagiis .
yesuusi beeta maqidasiyan muxuwaataa yeggiyo saaxiniyaa matan uttidi , asay ba miishshaa he saaxiniyan yeggiyoogaa be7iis; daro dure asay daro miishshaa he saaxiniyan yeggees .
issi hiyyeesa am77iyaa yaada , issi santtimiyan laamettiya naa77u bakkannata he saaxiniyan yeggaasu .
yesuusi ba erissiyo ashkkarata xeesidi , taani intteyyo tumaa gays; muxuwaataa saaxiniyan yeggida asa ubbaappe ha hiyyeesa am77iyaa darissada yeggaasu .
ayssi giikko , harati ubbay banttawu palahida miishshaappe yeggidosona; shin a ba pacaappe , bawu de7iya aquwaa muleera imma aggaasu yaagiis .
yesuusi beeta maqidasiyaappe kiyishin , erissiyo ashkkaratuppe issoy a , tamaarissiyaagoo , hagee ayba lo77o shuchchakkonne qassi ayba lo77o shuchcha keettakko be7ay ! yaagiis .
yesuusi zaaridi , ha gita shuchcha keettata be7ay ha keettatun de7iya issi shuchchinne attennan ubbay qolettana yaagiis .
yesuusi beeta maqidasiyaappe hini baggaara dabira zayte deriyaa bolli uttidaashin , pheexiroosi , yaaqoobi , yohaannisinne inddiraasi banttarkka akko yiidi a ,
hegee awude hananaakko , nuuyyo odarkkii; qassi hegee ubbay polettana wodiyaa erissiya malaatay ayba gidanee yaagidi oychchidosona .
yesuusi qassi etayyo hagaadan yaagidi , oduwaa doommiis; inttena ooninne balettenna mala naagettite .
daro asati ta sunttan , taani kiristtoosa yaagiiddi yaana; yiidi daro asaa balettana .
matan de7iya olaa cenggurssaanne haahuwan de7iya olaa oduwaa intte siyiyo wode , hirggoppite; hegaa malabay hananawu bessees; shin wurssettay biroona .
ayssi giikko , issi biittaa asay hara biittaa asaara olettana; qassi issi kawotettay hara kawotettaara olettana; biittaa qaattay ubbasan de7ana; koshaykka de7ana; shin hegee koyro leesso mala .
shin intte intte huuphen naagettite; ayssi giikko , asi inttena oyqqidi , pirdda keettawu aattidi immana; qassi ba ayhuda woosa keettatunkka inttena lissuwan garafana; deriyaa haariyaageetu sinttaaninne kawotu sinttan ta gishshawu intte markkattanawu eqqana .
wonggeliyaa mishiraachchoy koyroora dere ubbawu odettiichchanawu bessees .
eti inttena pirdda keettaa ehiyo wodenne aattidi immiyo wode , woygidi haasayanaakkonne koyroora hirggoppite; he saatiyan xoossay intteyyo immiyoobaa haasayite . ayssi giikko , geeshsha ayyaanay haasayanaappe attin , haasayiyaageeti inttena gidekketa .
ishay ba ishaa , aaway ba na7aa worissana; qassi naati bantta aawatu bollinne bantta aayetu bolli denddidi , eta worissana .
asay ubbay inttena ta sunttaa gishshawu ixxana; shin wurssettay gakkanaashin gencciyaagee attana .
shin hananabaa yootiya daaneeli odido bashshaa tunatettay eqqanawu bessennasan eqqidaashin intte be7iyo wode , hegee woygiyoogaakko , nabbabiyaagee akeeko; yihudaa biittan he wode de7iyaageeti deriyaakko baqatona .
keettaa huuphiyan de7iya uraykka issibaa ekkanawu duge wodhdhidi , ba soo geloppo .
gaden de7iyaageekka ba maayuwaa ekkanawu guyye simmoppo .
he wode shahaara maccaasatuyyoonne xanttiya maccaasatuyyo aayye7ana .
shin hagee ubbay haniyo wodee balggo gidenna mala , xoossaa woossite;
ayssi giikko , xoossay sa7aa koyro medhdhoosappe doommidi , ha77i gakkanaassi , mulekka de7ibeenna metoy , qassi hagaappe sinttawukka mule de7enna metoy asaa bolli he wode de7ana .
goday he gallassatu qoodaa guuttiyoy baynnaakko , asa gididay ooninne attenna; shin i ba doorido asatu gishshawu , he gallassatu qoodaa guuttiis .
he wode ooninne inttena , be7ite; kiristtoosi hagan de7ees woy , be7ite; kiristtoosi hegan de7ees yaagikko , hegaa ammanoppite .
ayssi giikko , worddanchcha kiristtoosatinne wordduwaa hananabaa yootiyaageeti denddana; denddidi banttawu danddayettikko , haray atto xoossay dooridoogeetakka balettanawu malaataanne garamissiyaabaa bessana .
shin intte naagettite; taani intteyyo ubbabaa kasetada odaas .
shin he wode he waayiyaappe guyyiyan , away xumana; aginay poo7iyoogaa aggi bayana;
xoolintteti saluwaappe kunddana; qassi saluwan de7iya wolqqatikka qaaxettana .
he wode taani , asa na7ay , gita wolqqaaranne bonchchuwaara shaaraa giddoora yiishin , eti be7ana .
he wode taani kiitanchchata sa7aa oyddu zooziyaa kiittana; kiittada sa7aa gaxaappe saluwaa gaxaa gakkanaashin , xoossay doorido asaa shiishshana .
leemisuwaa balasiyo giyo mitteeppe akeekite; balasiyaa aaciyo wodenne i tashee bonccottiyo wode , bonee matattidoogaa intte ereeta .
hegaadankka intte he ubbabay haniyoogaa be7iyo wode , i matattidi pengge shiiqidoogaa erite .
taani intteyyo tumaa odays; ha ubbabay hanana gakkanaassi , ha wodiyaa asay hayqqiichchenna .
saloynne sa7ay aadhdhana; shin ta qaalay mulekka aadhdhenna .
shin he gallassaanne he saatiyaa aawaa xalaalaappe attin , haray atto saluwan de7iya kiitanchchata gidin , woy tana na7aa gidinkka ooninne eriyaabi baawa .
he wodee awude gidanaakko , intte erenna gishshawu , naagettite; minnite; xoossaa woossite .
ta yuussay ba keettaa aggidi , oge biya bitaniyaa mala; bitanee ba ashkkaratuyyo huuphen huuphen oosuwaa immidi , eta ba oosuwaayyo alaafe oottiis; qassi kariyaa naagiyaageekka minttidi naagana mala azaziis .
hegaa gishshawu , minnite; ayssi giikko , keettaaway omarssa gidin , woy qamma bilahe gidin , woy kuttoy waassiyo wode gidin , woy maallado guuraara gidin awude yaanaakko , intte erekketa .
intte akeekennan i yiikko , inttena xiskkidaageeta demmenna mala minnite .
taani intteyyo odiyoogaa asa ubbawu odays; minnite yaagiis .
paasikaa baalaa giyoogaa bonchchiyo gallassaynne oyttaa meettaa bonchchiyo gallassay gakkanawu naa77u gallassay attiis; qeese halaqatinne higgiyaa tamaarissiyaageeti asi erennan yesuusa oyqqidi woriyo ogiyaa koyoosona .
asay ooshshaa kessenna mala , paasikaa bonchchiyo gallassi hegaa oottokko yaagidosona .
yesuusi biitaaniyaa kataman inchchirichchaa harggiya simoona son qumaa maanawu uttidaashin , issi mishiriyaa albbasxxiroosa giyo shuchchaappe oottido bilqqaadiyaa kumida narddoosiyaa giyo daro al77o shittuwaa ekkada yaasu; yaada he bilqqaadiyaa menttada shittuwaa yesuusa huuphiyan tigaasu .
he sohuwan de7iya asaappe issoy issoy hanqqettidi , ha shittuwaa coo mooriyoogee aybissee
ha shittuwaa xeetanne ishatamu biraappe dariya waagan bayzzidi , miishshaa hiyyeesawu immanawu danddayettees yaagidi bantta giddon haasayoosona; yaatidi he mishiriyo daro boridosona .
shin yesuusi hagaadan yaagiis; ha maccaasiyo aynne gooppite; o ayssi waysseetii a tawu lo77obaa oottaasu .
hiyyeesati ubba wode inttenaara de7oosona; intte koyido wode awudenne eta maaddanawu danddayeeta; shin taani ubba wode inttenaara de7ikke .
a ba danddayidoogaa oottaasu; qassi tana mooguwawu giigissanawu kasetada shittuwaa tiyaasu .
taani intteyyo tumaa odays; sa7a ubban wonggeliyaa mishiraachchuwaa odiyoosan awaanikka , asay o hassayana mala , ha a oottidoogee odettana yaagiis .
tammanne naa77u erissiyo ashkkaratuppe issoy yihudaa asqqoroota giyoogee , yesuusa qeese halaqatuyyo aattidi immanawu etakko biis .
eti hegaa siyido wode ufayttidi , nuuni neeyyo miishsha immana yaagidosona; yaagin yihuday yesuusa aattidi immanawu injjetiya wodiyaa wochchees .
oyttaa miyo gallassaa bonchchiyo koyro gallassi , paasikaa qumaa maanawu anqqara dorssaa shukkiyo wode , yesuusi erissiyo ashkkarati a , paasikaa bonchchiyo gallassi neeni maana qumaa nuuni awa biidi giigissanee yaagidi oychchidosona .
yesuusi ba erissiyo ashkkaratuppe naa77ata hagaadan yaagidi kiittiis; katamaa biite; intte biishin , otuwan haattaa tookkida issi bitanee inttenaara gayttana; a kaallite .
i biidi geliyo keettaawaa , tamaarissiyaagee nena , taani ta erissiyo ashkkaratuura paasikaa qumaa maanawu ta imatta kifilee awaanee yaagees yaagite .
keettaaway inttena pooqiyaa bollan de7iya giigi uttida aaho kifiliyaa bessana; hegan nuuyyo giigissite yaagiis .
he naa77u erissiyo ashkkarati kiyidi , katamaa biidosona; yesuusi banttawu odidoogaadankka ubbabaa demmidi , paasikaa qumaa giigissidosona .
sa7ay omariyo wode yesuusi tammanne naa77u erissiyo ashkkaratuura yaa biis .
eti uttidi masoofiyaappe qumaa miishin , yesuusi eta , taani intteyyo tumaa odays; intteppe issoy tanaara miyaagee , tana aattidi immana yaagiis .
erissiyo ashkkarati dagammidi , huuphiyan huuphiyan a , tumu taneeshsha giyoogaa doommidosona .
yesuusi zaaridi , i ha intte tammanne naa77atuppe issuwaa; i tanaara issippe tushkkanawu ba oyttaa shaatiyan yeddiyaagaa .
taani , asa na7ay , xoossaa maxaafay hayqqana giidoogaadan hayqqana; shin tana , asa na7aa , aattidi immiya urawu aayye7ana; he uray yelettennan attiyaakko , awu keha shin yaagiis .
eti miishin , yesuusi oyttaa ekkidi , xoossaa galatiis; he oyttaa menttidi , ba erissiyo ashkkaratuyyo immiiddi , heyte; hagee ta ashuwaa yaagiis .
burccukkuwaa ekkidi , xoossaa galatidi , etayyo immiis; immin ubbaykka he burccukkuwaappe uyidosona .
yesuusi , hagee ooratta maachchan daro asaa gishshawu gukkiya ta suuttaa .
taani intteyyo tumaa odays; taani xoossaa kawotettan ooratta woyne eessaa uyana gallassay gakkanaassi , naa77anttuwaa ha woyne eessaa mulekka uyikke yaagiis .
mazamuriyaa yexxidoogaappe guyyiyan , dabira zayte deriyaa biidosona .
yesuusi eta , intte ubbay tana yeggi bayidi baqatana; ayssi giikko , xoossaa maxaafay , xoossay dorssaa heemmiyaagaa worana; worin dorssay ubbay laalettana yaagees .
shin taani hayquwaappe denddidoogaappe guyyiyan , intteppe kasetada galiila baana yaagiis .
pheexiroosi zaaridi , eti ubbati nena yeggi bayidi baqatikkokka , taani nena mulekka yeggikke yaagiis .
yaagin yesuusi pheexiroosa , taani neeyyo tumaa odays; hachchi qammi kuttoy naa77utoo waassanaappe kase , neeni tana heezzutoo kaddana yaagiis .
shin pheexiroosi kaseegaappekka minttidi , taani haray atto , nenaara issippe hayqqiyaakkokka , nena mulekka kaddikke yaagiis . qassi harati ubbatikka hegaadan giidosona .
geetesemaane giyo sohuwaa biidosona; yesuusi ba erissiyo ashkkarata , taani xoossaa woossanaashin , intte hagan uttiishshite yaagiis .
yesuusi pheexiroosa , yaaqoobanne yohaannisa banaara ekki efiis; daro gencceeciisinne waayettiis .
qassi eta , taani hayqqana gakkanaassikka kayyottays; hagan takkishshite; xiskkoppite yaagiis .
guuttaa sinttawukko shiiqiiddi , biittan gufannidi , danddayettiyaabaa gidikko , he wodee baappe aadhdhana mala , xoossaa woossiis .
qassikka , abbaa , ta aawawu , ubbabay neeyyo danddayettees; ha burccukkuwaa taappe digga; shin neeni koyiyoobay hanoppe attin , taani koyiyoobay hanoppo yaagiis .
yesuusi erissiyo ashkkaratukko simmi yiidi , xiskkidaageeta demmidi pheexiroosa , simoonaa , xiskkadii neeni issi saatekkonne naaganawu danddayabeykkii
paaciyan intte gelenna mala , naagitenne xoossaa woossite; ayyaanay giigi uttiis; shin ashoy daafuranchcha yaagiis .
qassikka biidi kaseegaadankka xoossaa woossiis .
erissiyo ashkkaratukko guyye simmidi i yiyo wode , xiskkidaageeta demmiis; eta ayfiyaa xiskkoy goozi wottido gishshawu , ayyo ay haasayiyaakkokka eribookkona .
heezzanttuwaa etakko yiidi , ha77i gakkanaassikka xiskkeetiinne shemppeetii gidana; wodee gakkiis; be7ite , tana , asa na7aa , nagaranchcha asatun aattidi immiyo wodee gakkiis .
denddidi hinddite; be7ite , tana aattidi immiyaagee hageeho gakkiis yaagiis .
yesuusi hegaa biron haasayishin , tammanne naa77u erissiyo ashkkaratuppe issoy , yihuday , sohuwaara gakki wodhdhiis; qassi qeese halaqati higgiyaa tamaarissiyaageetinne cimati kiittin , bisuwaanne dullaa oyqqida daro asay aara issippe yiis .
yesuusa aattidi immiyaagee he daro asaayyo , taani yeriyoogee a; a oyqqidi loytti naagidi , ekki efiite yaagidi malaataa yooti wottiis .
yihuday gakkosaarakka yesuusakko shiiqidi , tamaarissiyaagoo yaagidi yesuusa yeri ekkiis .
he daro asay yesuusa mintti oyqqiis .
shin matan eqqidaageetuppe issoy ba bisuwaa shoddinne qeese ubbatu halaqaa ashkkaraa shocidi , a hayttaa qanxxi oliis .
yesuusi zaaridi , he shiiqida daro asaa , tana pangga kessidi , pangga oyqqiyoogaadan oyqqanawu bisonne dulla oyqqidi yiidetii
taani beeta maqidasiyan tamaarissaydda , gallassi gallassi inttenaara de7iyo wode tana oyqqibeekketa; shin xoossaa maxaafati giidoogee polettanawu bessees yaagiis .
erissiyo ashkkarati ubbati a yeggi bayidi baqatidosona .
naxala xalaalan ba kalluwaa kammida issi yelaga bitanee yesuusa kaalliyaagaa asay oyqqiis .
shin he bitanee naxalaa oli bayidi , kallo xiire baqatiis .
asay yesuusa qeese ubbatu halaqaa soo , qeese halaqa ubbati , cimatinne higgiyaa tamaarissiyaageeti shiiqidosaa ekki efiis .
pheexiroosi qeese ubbatu halaqaa dirssa giddo gakkanaassi haahuwan a kaalliis; yan naagiyaagaara tamaa ho77iiddi , utti bayiis .
qeese halaqatinne yaa7aa asay ubbay yesuusa woranawu a bolli markka koyidosona; shin aynne demmibookkona .
ayssi giikko , daro asati a bolli wordduwaa markkattidosona; shin eta markkatettay issi mala gidenna .
issi issi asati denddi eqqidi yesuusa bolli ,
i , taani asay keexxido ha beeta maqidasiyaa qolada , asay keexxibeenna hara beeta maqidasiyaa heezzu gallassa giddon keexxana giishin , nuuni siyida yaagidi wordduwaa markkattidosona .
shin haray atto eta markkatettay hegankka issi mala gidibeenna .
qeese ubbatu halaqay asa ubbaa sinttan denddi eqqidi yesuusa , hageeti nena mootiyo mootuwawu neeyyo zaariyoobi baawee yaagidi oychchiis .
shin yesuusi co77u giidi , aynne zaaribeenna; qeese ubbatu halaqay a , anjjettida xoossaa na7ay kiristtoosi nenee yaagidi naa77anttuwaa oychchiis .
yesuusi zaaridi , ee tana; intte tana , asa na7aa , wolqqaama xoossaappe ushachcha baggaara uttidaashiininne saluwaa shaaraara yiishin be7ana yaagiis .
qeese ubbatu halaqay ba maayuwaa pooshshi olidi , nuna hagaappe sinttan ayssi hara markka koshshii
intte a cashshaa siyideta; intte qofay aybee yaagiis; yaagin eti ubbay , i hayqqana bessees yaagidi a bolli pirddidosona .
etappe issooti issooti a bolli cushettaa doommidosona; a ayfiyaa goozidi dechchidi , nena dechchiday oonee ane hananabaa yoota ! yaagidosona; qassi naagiyaageetikka a qinxxalliyaa baqqiiddi ekki efiidosona .
pheexiroosi dirssa giddon hirkkiira de7ishin , qeese ubbatu halaqaa macca ashkkaratuppe issinniyaa yaasu .
yaada pheexiroosi tamaa ho77iyaagaa be7ada , tishshi ootta xeellada , neenikka naazireeta yesuusaara issippe de7aasa yaagaasu .
shin pheexiroosi , neeni giyoobay aybakko taani erikke; tawu akeekettenna yaagidi kaddiis; yaatidi dirssaa penggiyaakko kiyiis; kuttoykka waassiis .
he ashkkariyaa pheexiroosa be7ada , a matan eqqida asata , ha bitaneekka etaara de7ees gaada gujjada oduwaa doommaasu .
shin pheexiroosi qassikka kaddiis . guuttaa gam77ishin , matan eqqida asati naa77anttuwaa pheexiroosa , neeni tuma etaara issippe de7aasa; ayssi giikko , neeni galiila biitta asa yaagidosona .
shin pheexiroosi , taani hegaa intte giyo bitaniyaa erikke ! yaagidi bana qanggettaanne caaquwaa doommiis .
sohuwaarakka kuttoy naa77anttuwaa waassi aggiis; pheexiroosi bana yesuusi , neeni kuttoy naa77utoo waassanaappe kase heezzutoo tana kaddana giidoogaa hassayidi , daro yeekkiis .
maallado guuran sohuwaara qeese halaqati cimatuuranne higgiyaa tamaarissiyaageetuura yaa7aa asa ubbaara maqettidi , yesuusa qachchidi efiidi , philaaxoosayyo aattidi immidosona .
philaaxoosi a , neeni ayhudatu kawoo yaagidi oychchiis . yesuusi zaaridi a , neenikka gaasa yaagiis .
qeese halaqati yesuusa daroban mootidosona .
shin philaaxoosi naa77anttuwaa yesuusa , neeyyo zaariyoobi baawee eti ne bolli woqqa mootuwaa ehiyaakko be7ikkii yaagidi oychchiis .
shin yesuusi harabaa zaarennan ixxin , philaaxoosi garamettiis .
philaaxoosayyo paasikaa baalaa bonchchiyo gallassan asay koyiyo issi uraa qashuwaappe birshshiyo meezee de7ees .
he wode issi barbbaana giyo bitanee ooshshaa kessidi shemppo worida asatuura issippe qasho keettan de7ees .
shiiqida daro asay philaaxoosi kaseegaadankka oottana mala , ba qaalaa xoqqu oottidi , woosaa doommiis .
philaaxoosi asaa zaaridi , taani intteyyo ayhudatu kawuwaa birshshiyoogaa koyeetii yaagidi oychchiis .
ayssi giikko , qeese halaqati yesuusa qanaatidi aatti immidoogaa philaaxoosi eriis .
shin qeese halaqati yesuusa gishshaa barbbaana birshshanaadan , he shiiqida asay philaaxoosa woossana mala , asaa maqqidosona .
philaaxoosi zaaridi naa77anttuwaa , yaatin , ha ayhuda kawo intte giyoogaa waatoo yaagiis .
yaagin asay philaaxoosayyo naa77anttuwaa ba qaalaa xoqqu oottidi , masqqaliyaa bolli misimaariyan xishada a kaqqa yaagiis .
philaaxoosi asaa , ayssi i ay iitabaa oottidee yaagiis . shin asay kaseegaappekka ba qaalaa xoqqu oottidi , masqqaliyaa bolli misimaariyan xishada a kaqqa yaagiis .
philaaxoosi asaa ufayssanawu koyidi , barbbaana asaayyo birshshiis; yaatidi lissuwan yesuusa garafidi , masqqaliyaa bolli misimaariyan xishidi kaqqanawu etawu aattidi immiis .
hegaappe guyyiyan , wotaaddarati yesuusa deriyaa haariyaagaa ooso keettaa ekki efiidi , hara wotaaddarata ubbaa issippe xeesidosona .
qassi zo7o afalaa a mayzzidosona; agunttaa akiliiliyaa giigissidi , a huuphiyan wottidosona .
hegaappe guyyiyan a , ayhudatu kawuwawu saro de7ay yaagiiddi , ayyo zigettaa doommidosona .
a huuphiyaa shombboqo gatiman shocidosona; qassi a bolli cuchchidosona; gulbbatidi ayyo goynnidosona .
a bolli qilliiccidoogaappe guyyiyan , zo7o afalaa appe qaari ekkidi , a afalaa a mayzzidosona; mayzzidi masqqaliyaa bolli misimaariyan xishidi , a kaqqanawu ekki efiidosona .
eti biidi , iskkinddiranne rufoosa yelida aawaa , issi simoona giyo qareena biitta asi , gaxaappe katamaa yiyaagaara gayttidi , yesuusa masqqaliyaa wolqqan toossidosona .
yaatidi golggottaa giyoosaa yesuusa efiidosona . golggottaa giyoogee guuggiyaa sohuwaa giyoogaa .
karbbiyaa giyo xalee wolahettido woyne eessaa yesuusayyo uyanawu immidosona; shin i uyennan ixxiis .
eti masqqaliyaa bolli misimaariyan xishidi , a kaqqidosona; qassi oona gakkanaakko eranawu a afalaa shaakkidi , saamaa yeggidosona .
eti masqqaliyaa bolli misimaariyan xishidi a kaqqiyo wode , maallado heezzu saate .
eti , ayhudatu kawuwaa yaagidi a mootiyo xifatiyaa xaafi wottidosona .
yesuusaara naa77u panggata issuwaa appe ushachcha baggaara , qassi issuwaa appe haddirssa baggaara masqqaliyaa bolli misimaariyan xishidi kaqqidosona .
xoossaa maxaafay , iitabaa oottida asatuura i paydettiis yaagiyoogee polettiis .
ogiyaara aadhdhiya asay yesuusa karidi , ba huuphiyaa qaattiiddi cayiis; a77a ! beeta maqidasiyaa qolada heezzu gallassa giddon keexxiyaagoo , ne huuphiyaa ashsha;
ane masqqaliyaa bollappe wodhdha yaagiis .
hegaadankka qeese halaqati higgiyaa tamaarissiyaageetuura issippe yesuusa bolli qilliiccidi , hagaadan yaagidosona; harata ashshiis; shin bana ashshanawu danddayenna;
nuuni be7idi ammanana mala , kiristtoosi israa7eela kawoy , ane masqqaliyaa bollappe ha77i wodhdho yaagidosona . qassi haray atto , aara masqqaliyaa bolli misimaariyan xishettidi kaqettidaageetikka a bolli qilliiccidosona .
usuppun saateppe doommidi , uddufun saate gakkanaassi , biitta ubbay xumiis .
uddufun saatiyan yesuusi ba qaalaa xoqqu oottidi , elohee , elohee , laamaa sabaqitaanii yaagiis . hegaa giyoogee , ta xoossawu , ta xoossawu , tana ayssi aggadii giyoogaa .
hegan eqqida asaappe issoy issoy hegaa siyidi , be7ite; eelaasa xeesees yaagiis .
he asaappe issoy woxxidi , gombbilla mala ispponjjiyan caala woyne eessaa kunttiis; hegaa shombboqo gatimaa xeeran wottidi , nanggite; eelaasi masqqaliyaappe a wottanawu yaanaakkonne ane be7oos yaagiiddi yesuusa doonaakko ushshanawu shiishshiis .
shiishshin yesuusi ba qaalaa xoqqu ootti waassidi , hayqqi bayiis .
beeta maqidasiyan kaqettida magalashoy qommoppe duge gakkanaassi , naa77u kiyidi pooshetti wodhdhiis .
masqqaliyaappe sintta baggaara hegan eqqida issi mato halaqay , hegaa keenaa yesuusi waassidi hayqqidoogaa be7ido wode , ha bitanee tumu xoossaa na7aa yaagiis .
hegan haahuwan eqqidi xeelliya amarida maccaasati de7oosona; eta giddon magddala giyo katamaappe yiida mayraama , kaaluwaa yaaqoobanne yoosa aayyiyaa mayraamanne salooma de7oosona .
he macca asati yesuusi galiilan de7iyo wode , a kaallidaageetanne a maaddidaageeta; qassi yesuusaara issippe yerusalaame biida hara daro macca asati hegan de7oosona .
sa7ay omarido wode , yaa7aa asan bonchchettida issi yooseefa giyo bitanee , xoossaa kawotettay yaanaagaa naagi uttidaagee ,
armmaatiyaasa giyo katamaa asi yiis; he gallassay wonttetta sambbataayyo giigettiyo gallassa gidido gishshawu , yooseefi xalidi philaaxoosakko biidi , yesuusa ahaa ekkanawu woossiis .
philaaxoosi yesuusi hayqqidoogaa siyido wode garamettiis; mato halaqaa xeesidi , i hayqqoosappe gam77idee yaagidi oychchiis .
philaaxoosi yesuusi hayqqidoogaa mato halaqaappe siyidi , a ahaa yooseefayyo imissiis .
yooseefi moogo afalaa shammiis; yesuusa ahaa masqqaliyaappe wottidi , afalan xaaxidi , shuchchaa woocido asa moogiyo gonggoluwaa giddon a ahaa wottiis; qassi he gonggoluwaa doonan gita shuchchaa gonddorssidi wottiis .
magddala katamaappe yiida mayraamanne yoosa aayyiyaa mayraama yesuusa ahaa eti awan wottiyaakko be7oosona .
sambbatay aadhdhidoogaappe guyyiyan , magddala katamaappe yiida mayraama , yaaqooba aayyiyaa mayraamanne salooma biidi , yesuusa ahaa tiyanawu shittuwaa shammidosona .
woggaa gallassi maallado daro guuran xalqqee kiyishin , he gonggoluwaa biidosona .
eti bantta giddon issoy issuwaara , gonggoluwaa doonaappe nuuyyo shuchchaa oonee gonddorssidi digganayshsha yaagidi haasayoosona .
eti xeelliyo wode , he daro gita shuchchaa gonddorssirggidoogaa be7idosona .
yesuusi moogettido gonggoluwaa giddo geliyo wode , issi wodalla bitanee bootta maayuwaa maayidi , ushachcha baggaara uttidaagaa be7idi dagammidosona .
shin i eta , dagammoppite . masqqaliyaa bolli misimaariyan xishidi kaqqido naazireeta yesuusa intte koyeeta . i hagan baawa; denddiichchiis . eti a wottidosaa hagaa be7ite .
shin biidi yesuusi erissiyo ashkkaratuyyoonne pheexiroosayyo , yesuusi intteppe kasetidi galiila bees; i intteyyo odidoogaadankka intte a yaani be7ana yaagidi hagaa yootite yaagiis .
macca asati banttana yashshay kokkorssido gishshawu , yesuusi moogettido gonggoluwaappe kiyidi baqatidosona; qassi eti yayyido gishshawu , asawu hegaa ooyyoonne aynne yootibookkona . maccaasati biidi , banttawu odidobaa ubbaa pheexiroosawunne aara de7iyaageetawu qanttan yootidosona; hegaappe guyyiyan , yesuusi ba huuphen erissiyo ashkkaratu bolli , merinawu ashshiya laamettenna geeshsha wonggeliyaa mishiraachchuwaa , away mokkiyoosaappe wulliyoosaa gakkanaassi kiittiis .
yesuusi hayquwaappe denddidoogaappe guyyiyan , woggaa gallassi maallado , laappun xalaheta kessido magddala katamaappe yiida mayraamiyyo kasetidi beettiis .
a baada kase aara de7iyaageetuyyo , qarettiiddinne yeekkiiddi uttidaageetuyyo odaasu;
shin yesuusi paxa de7iyoogaanne iyyo beettidoogaa eti siyido wode , i oduwaa tuma gibookkona .
hegaappe guyyiyan , etappe naa77ati katamaappe gaxaa kiyidi biishin , ogiyan yesuusi kaseegaappe dummatidi , etayyo beettiis .
eti guyye simmidi , haratuyyo odidosona; shin haratikka eta oduwaa tuma gibookkona .
guyyeppe tammanne isiini erissiyo ashkkarati qumaa miishin , yesuusi etayyo beettiis . etayyo ammanoy baynna gishshawu , i eta boriis; qassi hayquwaappe i denddidoogaa hinkkooti etawu yootin , eti ammanennan ixxido gishshawunne yootin siyennaageeta gidiyo gishshawu , i eta boriis .
i eta hagaadan yaagiis; sa7a ubbaa biidi , asa ubbawu wonggeliyaa mishiraachchuwaa yootite .
ammaniyaageenne xammaqettidaagee attana; shin ammanennaagaa bolli xoossay pirddana .
ammaniyaageetuyyo ha malaatati imettana eti ta sunttan xalaheta kessana; qassi eti dumma dumma qaalan haasayana .
eti shooshsha oyqqikkokka , woy marzze uyikkokka eta qohenna . qassi eti bantta kushiyaa hargganchchatu bolli wottana; wottin he hargganchchati paxana yaagiis .
goday yesuusi erissiyo ashkkaratuura haasayidoogaappe guyyiyan , xoossay a pude saluwaa ekki efin , xoossaappe ushachcha baggaara uttiis .
erissiyo ashkkarati biidi , ubbasan qaalaa yootidosona . godaykka etaara issippe oottees; eti yootiyo qaalaykka tuma gididoogaa xoossay etayyo immiyo malaatatun erissiis .
bonchcho tewofiloosaa , koyro bantta ayfiyan be7idaageetuppenne xoossaa qaalaa odidaageetuppe ekkidoogaadan ,
nu matan polettida yohuwaassi daroti taarikiyaa maaran maaran xaafanawu doommidosona .
hegaa gishshawu , neeni tamaarido yohuwaa geeshshada erana mala , taani qassi koyruwaappe doommada , ubbaa akeekan qorada ,
maaran maaran neessi xaafikko , lo77o yaagada qoppaas .
yihudaa biittaa kawuwaa heeroodisa wodiyan , zakkaariyaasa yaagiyo issi qeesee de7ees . i abiiya qeesetuppe issuwaa . a machchiyaanne qeesiyaa aaroona zare; i sunttay elssaabeexo .
eti naa77aykka xoossaassi xillo gididi , godaa higgiyaanne azazuwaa ubbaa moorennan , naagidi polidosona .
elssaabeexa mayne gidido gishshawu , etassi na7i baawa; naa77aykka daro cimidosona .
bantta qeesetu kayan zakkaariyaasi xoossaa sinttan oottishin , qeesetu meeziyaadan ,
godaa beeta maqidasiyaa gelidi , ixaanaa cuwayanawu saamay a gakkiis .
ixaanaa i cuwayiyo wode , asay ubbay karen eqqidi , xoossaa woossees .
xoossaa kiitanchchay ixaanaa i cuwayiyo sohuwaappe ushachcha baggaara eqqidi , ayyo beettiis .
zakkaariyaasi hegaa be7idi , dagammidi yayyin ,
kiitanchchay zakkaariyaasa hagaadan yaagiis; &quot; yayyoppa; ne woosay siyettiis . ne machchiyaa elssaabeexa neessi attuma na7a yelana; neeni he na7aa yohaannisa yaagada sunttana .
i yelettin , neeni daro ufayttana; haratikka ufayttana .
xoossaa sinttan i gita gidana; mattoyiyaabaanne woyne eessa uyenna . biron ba aayee uluwan de7ishin , geeshsha ayyaanay aani kumana .
israa7eela asaappe daruwaa godaakko , eta xoossaakko , zaarana;
godaassi asaa giigissanawu , aawatu wozanaa naatukko zaaranawu , azazettennaageetakka xillotettaa eraassi zaaranawu , eelaasa ayyaanaaninne wolqqan godaappe sinttaara bees &quot; yaagiis .
zakkaariyaasi , &quot; taani cima; ta machchiyaanne ceeggaasu; hegaa ta aybin eranee ? &quot; yaagidi , kiitanchchaa oychchiis .
kiitanchchay zaarettidi yaagiis; &quot; taani xoossaa sinttan eqqiya gabreela; taani ne sinttan eqqada haasayanawu , qassi ha mishiraachchuwaa neessi odanawu , tana xoossay neekko kiittiis .
ha77i siya; ba wodiyan polettana ta qaalaa neeni ammanabeenna gishshawu , ta neessi odido yohoy polettanaashin , neeni duudana; ne doonay haasayanawu danddayenna &quot; yaagiis .
&quot; beeta maqidasiyaa giddon i waanidi gam77idee ? &quot; yaagidi garamettiiddi , asay zakkaariyaasa naagees .
kare i kiyido wode , haasayanawu danddayibeenna . beeta maqidasiyaa giddon i aybakko ajjuutan be7idoogaa asay akeekiis; duudidaagee biradhdhiiddi haasayees .
ba oosuwaa wodiyaa wurssidi , soo biis .
he wodiyaappe guyyiyan , a machchiyaa elssaabeexa shahaarada , ichchashu aginawu bana genttaasu .
elssaabeexa , &quot; xoossay taakko xeelliis; asa sinttan tana yeellaappe ashshanawu maaddiis &quot; yaagaasu .
usuppuntta aginan xoossay kiitanchchaa gabreela galiila biittan naazireete giyo katamaa kiittiis .
daawita zare gidiya yooseefa giyo bitaniyaassi giigida issi geela7eekko xoossay a kiittiis; he geela7ee sunttay mayraamo .
kiitanchchay ikko yiidi , &quot; daro doorettidaaree , saro; goday nenaara de7ees; nena i daro anjjiis &quot; yaagiis .
mayraama hegaa siyada daro dagammaasu . dagammada , &quot; hegee woygiyo sarotee ? &quot; yaagada qoppaasu .
kiitanchchay hagaadan yaagiis; &quot; mayraamee yayyoppa; xoossan sabettadasa;
be7a; neeni shahaarada attuma na7a yelana; a sunttaa yesuusa yaagada sunttana .
i gita gidana; qassi ubbaappe bolla xoossaa na7a geetettana; goday ayyo a aawaa daawita kawotettaa immana;
inne yaaqoobantta zariyan merinawu kawotana; a kawotettaassi wurssetti baawa &quot; yaagiis .
mayraama kiitanchchaa , &quot; taani geela7o gidishin , hegee waanidi hananee ? &quot; yaagaasu .
kiitanchchay zaaridi mayraamo , &quot; geeshsha ayyaanay ne bolli yaana; ubbaappe bolla xoossaa wolqqay nenan shemppana; hegaa gishshawu , ne yelana geeshsha na7ay xoossaa na7aa geetettana .
be7a; ne dabbiyaa elssaabeexa ceeggikkonne attuma na7a shahaaraasu; asay beni o mayne gees; shin a ha77i usuppun agina shahaara .
hegeenne xoossaassi danddayettennabi baynna gishshaassa &quot; yaagiis .
mayraama , &quot; taani godaa aylliyo; ne qaalaadan , taassi hano &quot; yaagaasu . kiitanchchaynne i matappe biis .
guutta gallassaappe guyyiyan , mayraama denddada , deree dariyo yihudaa giyo biittan de7iya issi katamaa eesuwan baasu .
qassi zakkaariyaasa soo gelada , elssaabeexo sarotaasu .
elssaabeexa mayraami sarotaa siyido wode , i uluwan de7iya na7ay qaaxxiis .
elssaabeexin geeshsha ayyaanay kumin , qaalaa xoqqissada , &quot; neeni maccaasa ubban anjjettidaaro; ne uluwan de7iya na7aynne anjjettidaagaa;
neeni ta godaa aayyiyaa taakko yaanawu , hegaa mala bonchchoy taassi waanidi bessii ?
neeni saro giyo qaalan ta uluwan de7iya na7ay ufayssan qaaxxiis;
goday neeyyo odido qaalay polettanaagaa ammanidaara neeni anjjettidaaro &quot; yaagada mayraamissi odaasu .
mayraama hagaadan yaagaasu; &quot; taani a aylliyaa tooshettidoogaa i be7ido gishshawu , ta shemppoy godaa bonchchees;
ta ayyaanaykka ta xoossaa tana ashshiyaagan ufayttees .
be7a; wolqqaama xoossay taassi daro gitabaa oottido gishshawu , hachchippe sinttan tana asay ubbay anjjettidaaree yaagana .
a sunttay geeshsha .
i baassi yayyiya ubbaassi yeletaappe yeletaa gakkanaashin , maarotettaa immees .
ba kushiyan wolqqaama oosuwaa oottiis . otoranchchata eta qofaara laaliis .
kawota kawotettaappe duge wottidi , ziqqan de7iyaageeta xoqqu oottiis .
namisettidaageeta lo77obaa kalissidinne dureta mela kushe yedettiis .
nu aawatussi odidoogaadan , abrahaamassinne a zariyaassi xoossay maarotettaa merinawu immanawu hassayidi ,
aylliyaa israa7eela maaddiis &quot; yaagaasu .
mayraama heezzu agina gidiyaagaa keenaa elssaabeexi matan uttidoogaappe guyye baggan , ba soo simmaasu .
elssaabeexissi yeliyo wodee gakkin , attuma na7aa yelaasu .
i shoorotinne i dabboti goday maarotettan iyyo oottido lo77obaa siyidi , iira ufayttidosona .
hosppuntta gallassan , na7aa qaxxaranawu yiidosona; a aawaa sunttaadan , zakkaariyaasa giidi , sunttanawu qoppidosona;
shin a aayyiyaa zaarada , &quot; chii ! yohaannisa giidi sunttana &quot; yaagaasu .
eti zaarettidi , &quot; ne dabboppe he sunttan xeesettiyay issoynne baawa &quot; yaagidosona .
qassi , &quot; woygi sunttanee ? &quot; yaagidi , a aawaa biradhdhidi oychchidosona .
aaway xaafiyoobaa oychchi ekkidi , &quot; na7aa sunttay yohaannisa &quot; giidi xaafin , ubbay garamettiis .
sohuwaara a doonay dooyettin , inxxarssay birshshettiis; xoossaa anjjiiddi haasayiis .
eta shooro ubbay yayyiis; ha ubba yohoy deree dariyo yihudaa biittaa ubban daro haasayettiis .
siyida asay ubbay hegaa qoppiiddi , xoossaa wolqqay a bolli de7iyoogaa erido gishshawu , &quot; ha na7ay wode waananeeshsha ? &quot; yaagiis .
yohaannisa aawaa zakkaariyaasan , geeshsha ayyaanay kumin , hagaadan hananabaa yootiis;
&quot; ba asaa maaddanawu yiidi , eta wozido gishshawu , goday , israa7eela xoossay anjjetto .
kaseesappe de7iya hananabaa yootiya geeshshatu doonan haasayidoogaadan , ba ashkkaraa daawita zariyaappe denttidi ,
nuna ashshiya wolqqaamaa nuukko kiittiis .
xoossay nu morkketuppenne nuna ixxiyaageetu ubbaa kushiyaappe nuna ashshees .
hagaadan nu aawatussi maarotettaa immiis .
nu aawaa abrahaamassi caaqqido caaquwaa geeshsha maachchaa qoppiis .
aani nu morkketu kushiyaappe nuuni attidi ,
yayyennan nu de7uwaa wodiyaa ubban xoossaa sinttan geeshshatettaaninne xillotettan ayyo oottanawu , nuna danddayissiis .
&quot; ta na7awu , neeni godaa ogiyaa giigissanawu appe sinttawu biyo gishshawu , ubbaappe bolla xoossaassi oottiya hananabaa yootiyaagaa geetettana .
xoossay eta nagaraa atto giyoogan a asay attanawu danddayiyoogaa eta erissanawu baasa .
hegeenne , nu xoossaa maarotettaynne qaretay daro gidiyo gishshawu , saluwaa poo7uwaa i nu bollan poo7issana;
he poo7oy nuna sarotaa ogiyaa kaalettanawu , xumaaninne hayquwaa kuwan de7iyaageetussi poo7ana &quot; yaagiis .
guutta na7ay diccidi , ayyaanan minniis; israa7eelatussi qoncciyan beettana gakkanaassi bazzuwan de7iis .
he wode , sa7an de7iya asa ubbaa sunttay xaafettana mala , roome biittaa kawoy , awugisxxoosi azaziis .
asaa sunttay koyro xaafettiyo wode , qereneyoosi sooriyaa biittaa haariyaagaa .
asa ubbay huuphiyan huuphiyan xaafettanawu , ba yelettido biittaa biis .
yooseefi qassi daawitantta keettanne zare gidido gishshawu ,
ayyo giigida mayraamiira xaafettanawu galiilan de7iya naazireete katamaappe yihudaa biittan beetaliheeme giyo daawita katamaa issippe biis .
he wode mayraama shahaara; eti yan beetaliheemen de7ishin , a yeliyo wodee gakkiis;
ba bayra na7aa yelaasu; imattay aqiyo keettan sohoy baynna gishshawu , maayuwan na7aa xaaxada , miizzay kattaa wottin miyo qoriyan zin77issaasu .
he deren dorssaa wudiyaa qamma heemmiiddi , dembban aqiya asati de7oosona .
godaa kiitanchchay etakko yiis; godaa bonchchoy eta yuuyi aadhdhidi poo7iis . eti daro yayyin ,
kiitanchchay eta , &quot; hachchi goday kiristtoosi ,
ashshiyaagee daawita kataman yelettidoogaassi taani asa ubbaa ufayssiya mishiraachchuwaa intteyyo odiyo gishshawu , yayyoppite;
maayuwan xaaxettida gacino na7ay miizzay kattaa wottin miyo qoriyan zin77idaagaa demmanaagee intteyyo malaata gido &quot; yaagiis .
akeekennan he kiitanchchaara daro saluwaa kiitanchchati kiyidi beettidosona .
xoossaa galatiiddi , &quot; salo ubbaappe bolla saluwan de7iya xoossaassi bonchchoy gido . sa7an a ufayssiya asaassi sarotettay gido &quot; yaagidosona .
kiitanchchati etappe shaahettidi , saluwaa biichchidaashin , dorssaa heemmiyaageeti bantta giddon , &quot; ane beetaliheeme gakkanaashin biidi , xoossay nuussi odido yohoy hanidaagaa be7oos &quot; yaagidosona .
eesuwan yiidi , mayraamonne yooseefa demmidi , miizzay kattaa wottin miyo qoriyan gacino na7ay zin77idaagaa be7idosona .
eti be7ido kiitanchchay ha guutta na7aabaa etassi odidoogaa erissidosona .
hegaa siyida ubbay dorssaa heemmiyaageeti odido yohuwan garamettiis .
mayraama qassi ha ubba yohuwaa ba wozanaa giddon wottada , qoppaydda de7awusu .
dorssaa heemmiyaageeti kase etassi kiitanchchay yootidoogaadan hanin , siyido ubbaa gishshawunne be7ido ubbaa gishshawu , xoossaa galatiiddinne bonchchiiddi simmidosona .
hosppun gallassaappe guyyiyan , yesuusi qaxxarettiyo wodee gakkin , mayraama a yelanawu shahaaranaappe kase kiitanchchay a sunttidoogaadan , a sunttay yesuusa geetettiis .
muuse higgee azaziyoogaadan , mayraamissinne yooseefassi geeyiyo wodee gakkin ,
godaa higgee , &quot; bayra yelettida attuma ubbay godaassi dummatidaagaa geetetto &quot; g iidoogaadan , godaassi yesuusa immanawu yerusalaame efiidosona .
qassi godaa higgee , &quot; naa77u buuba haraphpheta woykko naa77u mara haraphpheta &quot; giidoogaadan , godaassi yarshshuwaa yarshshanawu efiidosona .
yerusalaamen simoona giyo bitanee de7ees; i xoossawu yayyiya xillo asa; qassi israa7eelati attiyo wodiyaa naagiiddi de7ees .
he wode , geeshsha ayyaanay a bolli de7iyaagee , &quot; goday tiyido kiristtoosa be7ennan hayqqakka &quot; yaagidi , a erissi wottiis .
simooni ayyaanay kaalettin , beeta maqidasiyaa geliis . aayyiyaanne aaway higgee azaziyoogaadan , guutta na7aa yesuusa beeta maqidasiyaa ehin ,
simooni he na7aa idimmidi , xoossaa galatiiddi yaagiis .
&quot; ubbaa haariya godawu ,
neeni asa ubbaa sinttan giigissido ne ashettaa taani ta ayfiyan be7ido gishshawu , ha77i ne qaalaadan ,
taani ne ayllee sarotan hayqqana .
he ashettay israa7eela gidenna asawu nebaa bessiya poo7o mala; qassi ne asaa israa7eelassi bonchcho &quot; yaagiis .
yooseefinne mayraama simooni yesuusabaa odidoogan garamettidosona .
simooni eta anjjiis; anjjidi a aayyiyo mayraamo , &quot; israa7eelan de7iya darotu kunddettaassinne dendduwaassi a ixissiyaageetussi xoossaappe malaata gidanawu ,
qassi darota wozanan de7iya geemmida qofay qonccana mala , ha na7ay xoossaappe doorettiis . ne wozanaakka qara bisuwaadan , qaretay qanxxana &quot; yaagiis .
aseera zerettaappe yelettida panu7eela na7iyaa haanna hananabaa yootiyaaro . a ba geela7otetta azinaara laappun layttaa de7aasu .
i azinay hayqqin , hosppun tammanne oyddu layttaa azina gelennan de7aasu . a daro cima; qassi xoomayddanne woossaydda gallassinne qammi xoossawu goynnaasu; beeta maqidasiyaappe kiyennan de7aasu .
he saatiyankka shiiqada , xoossaa galataasu . qassi xoossay yerusalaame wozin be7ana yaagidi naagiya asaa ubbawu na7aabaa odaasu .
eti godaa higgee azazidoogaadan , ubbabaa polidoogaappe guyye baggan , galiila biittan de7iya naazireete giyo bantta katamaa biidosona .
na7ay diccidi minniis; aadhdhida eratettay aani kumiis; ayyaanan minniis; xoossaa aaro kehatettay a bolli de7ees .
yesuusa aayyiyaanne aaway layttan layttan , paasikaa gallassaa bonchchiyo wode , yerusalaame boosona .
i yelettoosappe tammanne naa77u laytta gidin , haroodeegaadankka yerusalaame biidosona .
paasikaa gallassaa bonchchiyo wodee wurin , eti guyye bantta soo simuwaa doommidosona; shin yesuusi so asay erennan yerusalaamen attiis .
eti ogiyaa asaara issippe de7ees giiddi , issi gallassa ogiyaa biidosona . bantta dabbuwaa giddooninne eriyo asaa giddon a koyidosona .
xayin a koyiiddi , yerusalaame simmidi ,
yesuusi beeta maqidasiyan tamaarissiyaageetuppe siyiiddinne eta oychchiiddi eta giddon uttidaagaa heezzantto gallassaappe guyyiyan demmidosona .
a doonaappe kiyiyaabaa siyida ubbay i immiyo era zaaruwan garamettiis .
aayyiyaanne aaway a be7idi garamettidosona . mayraama , &quot; ta na7awu , nuna ayssi hagaadan oottadii ? ne aawaynne taani nena koyiiddi , daro tuggatida &quot; yaagaasu .
yesuusi zaaridi , &quot; tana ayssi koyidetii ? taani ta aawaa keettan de7anawu bessiyoogaa erekketii ? &quot; yaagiis .
shin i giidobaa eti akeekibookkona .
etaara duge naazireete biis . yan etassi azazettees . mayraama ha ubba yohuwaa ba wozanan wottawusu .
yesuusi aadhdhida eratettaaranne geesaara dicciiddi , xoossaaninne asan sabettiis .
xibaariyoosi , roome biittaa kawoy kawotido tammanne ichchashantta layttan , phenxxeniyaa philaaxoosi yihudaa haariyo wode , heeroodisi galiila haarees; a ishay piliphphoosi , ixuriyaasanne xiraakonidoosa biittaa haarees; lisaaniyoosikka abilaaniisa biittaa haarees .
haanninne qayaafi qeese halaqa . he wode bazzon de7iya zakkaariyaasa na7aa , yohaannisakko xoossaa qaalay yiis .
yohaannisi yorddaanoosa shaafaa heera biittaa ubban , &quot; intte nagaraa atto gaanaassi , nagaraappe simmidi xammaqettite &quot; yaagidi yootiis .
hananabaa yootiya isiyaasi ba maxaafan hagaadan xaafiis; &quot; issoy bazzon ba qaalaa xoqqu oottidi , godaa ogiyaa giigissite . i hemettana loossuwaakka ayyo sitti oottite .
gisa biitta ubbay kumana . dereenne keray ubbay baasettidi giigana . geella ogee sitta gidana . moorettida ogee salallana .
asay ubbay xoossay ashshiyoogaa be7ana giis &quot; yaagiis .
hegaa gishshawu , yohaannisi banan xammaqettana giidi yiida asaa , &quot; ha shooshshatoo , xoossaa hanqqoy yaana haniyaagaappe baqatana mala , intteyyo oonee odiday ?
intte nagaraappe simmidoogaa erissiyaabaa oottite . abrahaami nu aawaa giidi , intte giddon haasayanawu doommoppite . ayssi giikko , xoossay ha shuchchata abrahaamassi na7a kessanawukka danddayees yaagada , taani inttessi odays .
beexee mittaa xaphuwan qanxxanawu giigi uttiis . simmi lo77o ayfiyaa ayfenna mitta ubbay qanxxettidi , taman yegettana &quot; yaagiis .
&quot; yaatin nu ay oottanee ? &quot; yaagidi , daro asay a oychchiis .
i asaassi zaaridi , &quot; naa77u qolee de7iyo uray issi qoliyaa aybinne baynna urawu immo; qumay de7iyo uraykka hegaadan ootto &quot; yaagiis .
qaraxaa shiishshiyaageeti xammaqettanawu yiidi , &quot; tamaarissiyaagoo , nuuni ay oottanee ? &quot; yaagidosona .
&quot; higgee azaziyoogaappe aattidi , ekkoppite &quot; yaagiis .
wotaaddarati , &quot; qassi nuuni ay oottanee ? &quot; yaagidi a oychchidosona . oychchin , &quot; wolqqan dafidi , woy wordduwan mootidi , ooppenne miishsha ekkoppite . intte damoozay intteyyo gidana yaagidi , ufayttidi de7ite &quot; yaagiis .
asay goday tiyido kiristtoosa naagiiddinne yohaannisabaa bantta wozanaa giddon qoppiiddi , &quot; hagee kiristtoosa gidennan aggenna &quot; yaagidi , a mali wottidaashin ,
yohaannisi eta ubbaassi zaaridi , &quot; taani inttena haattan xammaqays; shin taappe wolqqaamiyaagee yees . taani a caammaa qashuwaa birshshanawukka bessikke . i inttena geeshsha ayyaanaaninne taman xammaqana .
a kushiyan kattaa suraggiyo layday de7ees . kattaa qoxxidi , awudiyaappe geeshshidi pittees; gisttiyaa gootaran qolees; shin dalaa to7enna taman xuuggana &quot; yaagiis .
hegaa gishshawu , yohaannisi asaa daro dumma zoriyaa zoriiddi , wonggeliyaa mishiraachchuwaa asawu yootees;
shin deriyaa haariya heeroodisi ba ishaa machchiyo heeroodiyaado ekkido gishshawunne hara iitabaa oottido gishshawu , yohaannisi a hanqqettidi seeriis .
hegaa ubbaa bolli hara iitabaa gujjidi , heeroodisi yohaannisa qasho keettaa gelissiis .
ubba asay xammaqettidoogaappe guyye baggan , yesuusi qassi xammaqettiis . i woossishin , saloy dooyettiis .
geeshsha ayyaanay haraphphe milatiiddi , a bolli wodhdhiis . qassi saluwaappe , &quot; taani siiqiyo ta na7ay nena; tana nebay ufayssees &quot; yaagiya qaalay yiis .
yesuusi yelettoosappe hasttamu laytta keena gidishin , tamaarissanawu doommiis .
asay a yooseefa na7aa yaagidi qoppiis .
yooseefi eela na7aa; eeli maaxaata na7aa; maaxaati leewa na7aa; leewi milkka na7aa; milkki yoona na7aa; yooni yooseefa na7aa; yooseefi maataatiyu na7aa; maataatiyu amoxa na7aa; amoxi naahooma na7aa; naahoomi esiliima na7aa; esiliimi naage na7aa;
naagee maa7ata na7aa; maa7ati maataatiyu na7aa; maataatiyu seemeya na7aa; seemeyi yooseefa na7aa; yooseefi yooda na7aa;
yoodi yoonaana na7aa; yoonaani reesa na7aa; reesi zarubaabeela na7aa; zarubaabeeli salaatiyaala na7aa; salaatiyaali neera na7aa;
neeri milkka na7aa; milkki hada na7aa; hadi yoosaasa na7aa; yoosaasi qosaama na7aa; qosaami elmmodaama na7aa; elmmodaami eera na7aa;
eeri yoosee7a na7aa; yoosee7i el77eezara na7aa; el77eezari yoraama na7aa; yoraami maaxaata na7aa; maaxaati leewa na7aa;
leewi simoona na7aa; simooni yihudaa na7aa; yihuday yooseefa na7aa; yooseefi yoonaana na7aa; yoonaani eliyaaqiima na7aa;
eliyaaqiimi meliyaa na7aa; melee maynaana na7aa; maynaani maaxaata na7aa; maaxaati naataana na7aa; naataani daawita na7aa;
daawiti isseya na7aa; isseyi yobeeda na7aa; yobeedi boo7eeza na7aa; boo7eezi salimoona na7aa; salimooni na7asoona na7aa;
na7asooni aminadaaba na7aa; aminadaabi raama na7aa; raami arnna na7aa; arnni hexiroona na7aa; hexirooni paareesa na7aa; paareesi yihudaa na7aa;
yihuday yaaqooba na7aa; yaaqoobi yisaaqa na7aa; yisaaqi abrahaama na7aa; abrahaami taara na7aa; taari naakoora na7aa;
naakoori saruuga na7aa; saruugi raa7u na7aa; raa7u peeleega na7aa; peeleegi ebeera na7aa; ebeeri sheela na7aa;
sheeli qayniima na7aa; qayniimi arifaakisaada na7aa; arifaakisaadi seema na7aa; seemi nohe na7aa; nohee laameeka na7aa;
laameeki maatusaala na7aa; maatusaali heenooka na7aa; heenooki yaareeda na7aa; yaareedi malaali7eela na7aa; malaali7eeli qaynaana na7aa;
qaynaani heenoosa na7aa; heenoosi seeta na7aa; seeti addaame na7aa; addaamee xoossaa na7aa .
yesuusi geeshsha ayyaanan kumidi , yorddaanoosappe simmiis .
ayyaanay kaalettin , bazzo biidi , oytamu gallassaa xalahe halaqan paacettiis . he gallassatun aynne quma mibeenna gishshawu , oytamu gallassaappe guyyiyan namisettiis .
xalahe halaqay a , &quot; neeni xoossaa na7aa gidikko ha shuchchaa , oytta gida gaada azaza &quot; yaagiis .
yesuusi zaaridi , &quot; xoossaa maxaafay , asi xoossaa qaalaa ubban de7anaappe attin , oytta xalaalan de7enna yaagees &quot; yaagiis .
xalahe halaqay a gita deriyaa huuphiyaa kessidi , sa7aa kawotettaa ubbaa issi kuttan bessiis .
xalahe halaqay , &quot; ha wolqqa ubbaynne bonchchoy taassi imettido gishshawu , taani dosiyo oossinne immana; neessikka immana .
hegaa gishshawu , neeni taassi goynnikko , ha ubbay neessi gidana &quot; yaagiis .
yesuusi zaaridi , &quot; xoossaa maxaafay , godawu , ne xoossawu goynna; a xalaalawu ootta yaagees &quot; yaagiis .
xalahe halaqay yesuusa yerusalaame efiidi , beeta maqidasiyaa xeeraa kessidi , &quot; neeni xoossaa na7aa gidikko , ane duge guppa .
ayssi giikko , xoossaa maxaafay , xoossay nena naagana mala , ba kiitanchchata azazana qassi
eti ne tohoy shuchchan xubettenna mala , bantta kushiyan nena denttana yaagees &quot; yaagiis .
yesuusi zaaridi a , &quot; qassikka xoossaa maxaafay , godaa ne xoossaa paaccoppa yaagees &quot; yaagiis .
xalahe halaqay yesuusa paacciyoogaa ubbaa wurssidoogaappe guyye baggan , ha77issawu appe shaahettiis .
yesuusi ayyaanaa wolqqan galiila simmiis . abay hegaa heeran de7iya biitta ubban odettiis .
i bantta ayhuda woosa keettatun tamaarissiiddi , ubban galatettiis . yesuusi ba diccido naazireete katamaa yiis .
haroodeegaadan sambbata gallassan ayhuda woosa keettaa gelidi , nabbabanawu denddiis .
hananabaa yootiya isiyaasan xaafettidi xaaxettida maxaafaa ayyo immidosona .
he maxaafaa dooyidi , &quot; taani hiyyeesaassi lo77o mishiraachchuwaa yootanawu tiyettido gishshawu , godaa ayyaanay ta bollan de7ees . qashettidaageetussi birshshettiyoogaa , qooqetussi xeelliyoogaa yootana mala ,
qassi qohettidaageeta qohuwaappe kessana mala , dosettida godaa layttaa yootana mala , tana kiittiis &quot; geetettidi , xaafettida sohuwaa demmiis .
maxaafaa xaaxidi , ayhuda woosa keettan naagiyaagaassi immidi uttiis . ayhuda woosa keettan de7iya asay a akeekidi xeellees .
yesuusi etassi haasayanawu doommidi , &quot; hachchi nabbabettin , intte siyiyo wode , ha xoossaa maxaafay giidoogee polettiis &quot; yaagiis .
ubbay ayyo markkattidosona . a doonaappe kiyiya aaro kehatettaa qaalaa garamettidi , &quot; hagee yooseefa na7aa gidennee ? &quot; yaagidosona .
yesuusi eta hagaadan yaagiis; &quot; intte taassi , xaliyaa godawu , ne huuphiyaa patta yaagiyo leemisuwaa yootanaagaa taani geeshshada erays . qassi , neeni qifirinaahooma kataman oottidoogaa nuuni siyida; hegaadan hagan ne biittan ootta yaagidi , intte taassi yootana &quot; yaagiis .
qassikka hagaadan yaagiis; &quot; tumaa gays; hananabaa yootiyaagee ba biittan bonchchetti erenna .
&quot; shin taani intteyyo tumaa gays; eelaasa wodiyan heezzu layttanne usuppun agina gakkanaashin , saloy gorddettin , sa7an ubban wolqqaama koshay geliis . gelido wode , israa7eelan daro am77e maccaasati de7oosona .
eelaasi sidoona biittan de7iya siraafita giyo kataman issi am77e maccaaseekko kiitettoorippe attin , etappe ookkonne kiitettibeenna .
hananabaa yootiya elssaa7a wodiyan israa7eelan daro inchchirichchaa harggiya asay de7ees . sooriyaa naa7imaanappe attin , etappe haray issoynne paxibeenna &quot; yaagiis .
ayhuda woosa keettan de7iya ubbay hegaa siyidi , daro hanqqettidosona .
eti denddidi , katamaappe yesuusa gaxaa efiidosona . efiidi kakaara duge olanawu katamay keexettido deriyaa huuphiyaa a kessidosona .
shin i eta gidduwaara kanttidi biis .
galiilan qifirinaahooma giyo katamaa wodhdhidi , yesuusi sambbatan asaa tamaarissees .
a qaalay alaafetettay de7iyo asa qaala mala gidido gishshawu , asay a timirttiyaa siyidi garamettiis .
ayhuda woosa keettan iita ayyaanay de7iyo bitanee ba qaalaa xoqqu oottidi ,
&quot; hay aggarkkii; naazireeta yesuusaa , neeni nuuppe ay koyay ? nuna xayssanawu yaadii ? neeni oonakko erays; neeni xoossaa geeshshaa gidikkii ! &quot; yaagiis .
yesuusi he iita ayyaanaa , &quot; hayzza; bitaniyaappe kiya &quot; yaagidi azaziis . iita ayyaanay a eta matan gufantti yeggidi , aynne qohennan bitaniyaappe kiyi aggiis .
ubbay garamettidi bantta giddon , &quot; hagee ayba qaalee ? alaafetettaaninne wolqqan iita ayyaanata azazees; qassi appe kiyidi boosona &quot; yaagidi haasayidosona .
yesuusabay hegaa heeran de7iya biitta ubbaa gakki aggiis .
yesuusi ayhuda woosa keettaappe denddidi , simoona soo biis . biyo wode , simoona bollotiyaa wolqqaama qoxuwaanne mishuwaa harggada zin77idaaribaa yesuusayyo yootidosona .
i matan eqqidi , qoxuwaanne mishuwaa agga gin , mishoynne qoxoy o aggiis . sohuwaara denddada etayyo ootta aggaasu .
dumma dumma harggiyan ohettida asaa ubbaa away wullin , akko ehiidosona . ba kushiyaa eta ubbaa bolli huuphiyan huuphiyan wottidi , ubbaa pattiis .
pattin xalaheti qassi , &quot; neeni xoossaa na7aa kiristtoosa gidikkii ! &quot; yaagidi waassiiddi , daro asaappe kiyidosona . i kiristtoosa gididoogaa eti erido gishshawu , haasayennaadan yesuusi eta seeridi diggiis .
wonttin kiyidi , asi baynnasaa biis . asay a koyiiddi , akko yiis . i eta matappe beenna mala , digganawu koyidosona .
shin i , &quot; taani hara kataman de7iya asawukka xoossaa kawotettaa wonggeliyaa mishiraachchuwaa yootanawu bessees . ayssi giikko , xoossay tana kiittidoogee hegaassa &quot; yaagiis .
yaagidi , galiilan de7iya ayhuda woosa keettatun yootiis .
asay xoossaa qaalaa yesuusappe siyiiddi a sugin , yesuusi genssereexa abbaa lanqqiyan eqqiis .
eqqidi abbaa lanqqiyan de7iya naa77u wolwoluwaa be7iis . hegan moliyaa oyqqiyaageeti wolwoluwaappe kiyidi , bantta gitiyaa meeccoosona .
yesuusi he wolwolotuppe issuwan , simoonaagan gelidi , &quot; ha wolwoluwaa abbaa lanqqiyaappe guuttiyo giddokko shiishsha &quot; yaagidi simoona woossiis . he wolwoluwaa giddon uttidi , deriyaa tamaarissiis .
haasayaa wurssidoogaappe guyye baggan simoona , &quot; ciimmatiya sohuwaa shiiqa; moliyaa oyqqanawu intte gitiyaa haattan yeggite &quot; yaagiis .
simooni zaaridi , &quot; godawu , qamma ubbaa daafuridi , aynne oyqqibookko; shin ha77i ne qaalaadan gitiyaa yeggays &quot; yaagiis .
yeggidoogaappe guyye baggan , keehi daro moliyaa oyqqin , gitee daahettana haniis .
etaara issippe oottiya hara wolwoluwan de7iyaageeti yiidi banttana maaddana mala , eta wuttin , yiidi naa77u wolwoluwaakka haattay mittana gakkanaashin , moliyaa kunttidosona .
shin simoon pheexiroosi hegaa be7ido wode , yesuusa tohuwan kunddidi , &quot; godawu , taani nagaranchcha gidido gishshawu , taappe shaahetta &quot; yaagiis .
simooninne aara de7iya hara asay ubbay bantta oyqqido daro moliyaa be7idi , garamettidosona .
hegaadankka simoonaara issippe oottiyaageeti , zabddiyoosa naati , yaaqoobinne yohaannisi garamettidosona . garamettin yesuusi simoona , &quot; yayyoppa; hagaappe sinttan neeni asa oyqqiyaagaa gidana &quot; yaagiis .
eti wolwolota haattaappe gaxaa kessidoogaappe guyye baggan , ubbabaa aggi bayidi , yesuusa kaallidosona .
yesuusi katamatuppe issinnen de7ishin , issi inchchirichchay bolla ubban kumido bitanee yesuusakko yiidi , a be7idi , a sinttan gulbbatidi , &quot; godawu , neeni koyikko , tana pattanawu danddayaasa &quot; yaagidi woossiis .
yesuusi ba kushiyaa yeddidi , a bochchidi , &quot; taani koyays; paxa ! &quot; yaagin , sohuwaarakka inchchirichchay bitaniyaa yeddi aggiis .
yesuusi a , &quot; hagaa oossinne yootoppa; shin qeesiyaakko baada ne bollaa a bessa; neeni geeshsha gididoogaa asaa erissanawu muusee azazidoogaadankka yarshshuwaa yarshsha &quot; yaagiis .
shin yesuusabay daro sohuwaa gakkiyo wode , cora asay i odiyoogaa siyanawunne bantta harggiyaappe paxanawu shiiqoosona .
shin yesuusi asi baynnasaa biidi woossees .
issi gallassi , yesuusi tamaarissishin , galiilaaninne yihudan de7iya katamaa ubbaappenne yerusalaameppe yiida parisaawetinne higgiyaa tamaarissiyaageeti he sohuwan uttidosona . yesuusi hargganchchata pattana mala , godaa wolqqay a bolli de7ees .
amarida asati bollay silido issi bitaniyaa halan tookkidi , yesuusakko ehiidosona; ehiidi , soo gelissanawunne yesuusa sinttan a wottanawu koyidosona .
asay darido gishshawu , soo a gelissanawu etassi ogee xayin , keettaa huuphiyaa kiyidi , kaaraa lukkidi , bitaniyaa a halaara duge yeddidi , yesuusa sinttan de7iya asaa giddon wottidosona .
yesuusi eta ammanuwaa be7idi , &quot; bitaniyawu , ne nagaray atto geetettiis &quot; yaagiis .
yaagin , higgiyaa tamaarissiyaageetinne parisaaweti , &quot; laa hagee xoossaa bolli iitabaa haasayiyaagee oonee ? xoossaa xalaalaappe attin , haray ooni nagara atto gaanawu danddayii ? &quot; yaagidi , bantta giddon qofaa doommidosona .
yesuusi eta qofaa eridi , &quot; intte intte wozanan hagaadan ayssi qoppeetii ?
ne nagaray atto geetettiis giyoogee mateeyye woy dendda eqqada hemetta giyoogee matee ?
qassi sa7aa bollan nagara atto gaanawu taayyo asa na7aayyo alaafetettay de7iyoogaa taani inttena bessana &quot; yaagidi , bollay silido bitaniyaa , &quot; nena gays; dendda eqqa . yaatada ne halaa tookkada ne soo ba &quot; yaagiis .
sohuwaara eta sinttan denddi eqqidi , ba zin77ido halaa tookkidi , xoossaa galatiiddi , ba soo biis .
bin eti ubbay , garamettidosona . daro yayyidi , &quot; hachchi nuuni oorattabaa be7ida &quot; yaagidi xoossaa galatidosona .
hegaappe guyyiyan , yesuusi kiyidi , giiraa ekkiya leewa giyoogee giiraa ekkiyo ba sohuwan uttidaagaa demmidi , &quot; tana kaalla &quot; yaagiis .
yaagin leewi ubbabaa aggi bayidi , denddi eqqidi , a kaalliis .
leewi ba son yesuusa mokkanawu daro imatuwaa makkiis . hegan giiraa ekkiyaageetinne hara asay etaara issippe uttidosona .
parisaawetinne higgiyaa tamaarissiya , etaara oottiyaageeti , &quot; giiraa ekkiyaageetuuranne nagaranchchatuura intte ayssi issippe meetii ? qassi ayssi issippe uyeetii ? &quot; yaagidi , yesuusi erissiyo ashkkaratu bolli zuuzummidosona .
yesuusi zaaridi , &quot; hargganchchatuppe attin , payyatuyyo aakimee koshshenna .
taani nagaranchchati bantta nagaraappe simmanaadan , eta xeesanawu yiidoogaappe attin , xillota xeesanawu yabeykke &quot; yaagiis .
eti yesuusa , &quot; yohaannisi erissiyo ashkkarati daro wode xoomoosona; woossoosona; qassi parisaaweti erissiyo ashkkaratikka hegaadan oottoosona . shin ne erissiyo ashkkarati moosona , uyoosona &quot; yaagidosona .
yesuusi eta hagaadan yaagiis; &quot; bullachchaa yiida asata machchiyo ekkiyaagee etaara de7ishin , xoomissanawu danddayeetii ? danddayekketa;
shin machchiyo ekkiyaagaa eta matappe efaana wodee yaana; eti he wode xoomana &quot; yaagiis .
yesuusi etayyo leemisuwaa odiiddi , &quot; ooratta maayuwaappe peeridi , ceega maayo bolli wotti sikkiya asi baawa; hegaadan oottikko , ooratta maayuwaa peererettana; ooratta maayuwaappe peeridoogeekka ceega maayuwaassi giigenna .
ho77o woyne eessa ceega ogoron naaqqiya asi baawa; naaqqikko he woyniyaa eessay ogoruwaa daakkana; bawukka gukkana; ogoroykka moorettana .
shin ho77o woyne eessa ooratta ogoron naaqqanawu koshshees; eti issoy issuwaa naagoosona .
gam77ida woyne eessa lo77o yaagiyo gishshawu , a uyirggidi , oorattaa uyanawu koyiyay ooninne baawa &quot; yaagiis .
yesuusi issi sambbata gallassi tiya bangga giddoora aadhdhishin , i erissiyo ashkkarati tiya banggaa duuttidi , bantta kushiyan shigichchidi moosona .
issi issi parisaaweti , &quot; sambbatan oottanawu woga gidennabaa ayssi ootteetii ? &quot; yaagidosona .
yesuusi etassi zaaridi , hagaadan yaagiis; &quot; daawitinne aara de7iyaageeti namisettido wode , daawiti oottidobaa nabbabibeekketii ?
daawiti xoossaa keettaa gelidi , qeesetuppe attin , ooninne maanawu higge gidennaagaa xoossaassi yarshshido oyttaa miidi , banaara de7iyaageetussikka immiis &quot; yaagiis .
qassi yesuusi , &quot; taani asa na7ay , sambbataa godaa &quot; yaagidi etassi odiis .
yesuusi hara sambbatan ayhuda woosa keettaa gelidi tamaarissiis . hegan ushachcha kushee gunddido issi bitanee de7ees .
higgiyaa tamaarissiyaageetinne parisaaweti yesuusa mootiyoobaa demmanawu , i sambbatan asa pattikko be7ana yaagidi naagi uttidosona .
shin i eta qofaa eridi , kushee gunddido bitaniyaa , &quot; denddada , hagan gidduwan eqqa &quot; yaagin , bitanee denddidi eqqiis .
hegaappe guyyiyan , yesuusi eta , &quot; higgee sambbatan lo77obaa oottanaagaa azaziiyye ? iitabaa oottanaagaa azazii ? asa shemppo ashshanaagaa azaziiyye woranaagaa azazii ? yaagada inttena oychchays &quot; yaagiis .
yesuusi eta ubbaa yuushshi aatti xeellidi bitaniyaa , &quot; ne kushiyaa piddi ootta &quot; yaagiis . i piddi oottin , a kushee paxiis .
eti daro hanqqettidosona . hanqqettidi , &quot; nuuni yesuusa ay oottanee ? &quot; yaagidi , bantta giddon haasayidosona .
he wodiyan yesuusi xoossaa woossanawu deree de7iyoosaa biis . biidi qamma ubban xoossaa woossiiddi aqiis .
qassi bana kaalliyaageeta wonttin xeesiis; etappe tammanne naa77aa dooridi , &quot; kiitettidaageeta &quot; yaagidi sunttiis .
hegeeti pheexiroosa yaagidi sunttido simoona , a ishaa inddiraasa , yaaqooba , yohaannisa , piliphphoosa , barttalamoosa ,
maatiyoosa , toomaasa , ilppiyoosa na7aa yaaqooba , ba biittaassi mishettiya simoona ,
yaaqooba na7aa yihudaanne yesuusa aattidi immida yihudaa asqqoroota .
etaara deriyaappe duge wodhdhidi , kaalliyaageetuppe daruwaara issippe dembba biittan eqqiis .
qassi i giyoobaa siyidi , bantta harggiyaappe paxanawu yihudaa ubbaappe , yerusalaameppe , abbaa matan de7iya xiiroosappenne sidoonappe yiida daro asay he sohuwan de7ees . tuna ayyaanan waayettiyaageeti bantta harggiyaappe paxidosona .
wolqqay appe kiyidi , eta ubbaa pattiyo gishshawu , asay ubbay a bochchanawu keehi koyees .
yesuusi ba erissiyo ashkkaratukko xeellidi , hagaadan yaagiis; &quot; xoossaa kawotettay inttebaa gidiyo gishshawu , hiyyeesati intte anjjettidaageeta .
intte digin kallana gishshawu , ha77i namisettiyaageeti anjjettidaageeta . intte digin miiccana gishshawu , ha77i yeekkiyaageeti anjjettidaageeta .
intte tana asa na7aa kaalliyo gishshawu , asi inttena ixxiyo wode , asappe shaakkiyo wode , boriyo wode , inttena iita sunttan xeegiyo wodekka intte anjjettidaageeta .
&quot; intteyyo saluwan gita woytoy de7iyo gishshawu , he wode ufayssan guppite; ayssi giikko , eta aawati hananabaa yootiyaageeta hegaadan oottidosona .
&quot; shin duretoo , intte ufayttidi de7iyo gishshawu , intteyyo aayye7ana .
intte digin namisettana gishshawu , ha77i kallidaageetoo , intteyyo aayye7ana . intte qarettana gishshawunne yeekkana gishshawu , ha77i miicciyaageetoo , intteyyo aayye7ana .
asa ubbay inttebaa loyttidi haasayiyo wode aayye7ana; ayssi giikko , eta aawati hananabaa yootiya worddanchchatussi hegaadan oottoosona .
&quot; shin taani yootiyoogaa siyiyaageetoo , taani intteyyo odays; intte morkketa siiqite; inttena ixxiyaageetussi lo77obaa oottite;
inttena qanggiyaageeta anjjite; inttena naaqqiyaageetussi xoossaa woossite .
ooninne ne qinxxalliyaa baqqikko , hinkko qinxxalliyaakka bessa; ooninne ne kootiyaa ekkikko , qoliyaakka diggoppa .
&quot; nena woossiya ubbawu imma; ne miishshaa ekkiya uraappe guyye zaara yaagada oychchoppa .
asi intteyyo oottanawu intte dosiyoogaadan , harawukka hegaadan oottite .
&quot; intte inttena siiqiyaageetu xalaalaa siiqikko , intteyyo ay galati de7ii ? ayssi giikko , nagaranchchatikka banttana siiqiyaageeta siiqoosona .
intte intteyyo lo77obaa oottiyaageetussi lo77obaa oottikko , inttessi ay galati de7ii ? ayssi giikko , nagaranchchatikka qassi hegaadan oottoosona .
intte guyye ekkanawu qoppidi tal77ikko , inttessi ay galati de7ii ? nagaranchchatikka guyye ekkanawu nagaranchchatussi tal77oosona;
shin xoossay bana galatennaageetussikka iitatussikka keha gidido gishshawu , intte morkketa siiqite; etayyo lo77obaa oottite; qassi aynne guyye ekkanawu qoppennan tal77ite; intte ekkana woytoy darana . qassi intte ubbaappe bolla xoossaa naata gidana .
intte aaway xoossay maariyoogaadan maarite .
&quot; haratu bolli pirddoppite; xoossay intte bolli pirddenna . harata iita gooppite; xoossay inttena iita geenna . atto giite; xoossay intteyyo atto gaana .
immite; xoossay intteyyo immana . baqqi naaqqidi siilli kunttin , palahidi wora laalettiyaagaa xoossay intte kiyuwan idinttidi immana . ayssi giikko , intte harawu immanawu likkidi makkiyooban xoossay intteyyo likkidi immana &quot; yaagiis .
yesuusi etassi leemisuwaa odiiddi , hagaadan yaagiis; &quot; qooqee qooqe kaalettana danddayii ? kaalettikko , naa77ay ollan kunddokkonaa ?
tamaariyaagee bana tamaarissiyaagaappe aadhdhenna; shin tamaaridi wurssida ubbay tamaarissiyaagaa mala gidees .
&quot; ne ayfiyan de7iya tuussaa be7akka; shin ne ishaa ayfiyan de7iya suullaa ayssi xeellay ?
ne ayfiyan de7iya tuussaa be7ennan waanada ne ishaa , ta ishawu , taani ne ayfiyan de7iya suullaa kessoo gaanawu danddayay ? laa ha lo77o milatiya iitawu , kasetada ne ayfiyaappe tuussaa kessargga . hegaappe guyyiyan , ne ishaa ayfiyan de7iya suullaa kessanawu geeshshada xeellana danddayaasa .
&quot; lo77o mitti iita ayfe ayfenna; hegaadankka , iita mitti lo77o ayfe ayfenna .
ayssi giikko , mitta ubbay ba ayfiyo ayfiyan erettees; agunttappe balase giyo mitta ayfe , gom77oreppe woyne ayfe maxi erettenna .
lo77o asi ba wozana giddon de7iya lo77o minjjaappe lo77obaa kessees; qassi iita asi ba iita minjjaappe iitabaa kessees; ayssi giikko , asa dooni a wozanan kumidabaappe haasayees .
&quot; taani giyoogaa oottiyoogaa aggi bayidi , ayssi tana , godawu , godawu geetii ?
taakko yiya ubbay qassi ta qaalaa siyidi azazettiyaagee ay mala asakko taani inttena bessana .
i gita ollaa bookkidi , aaho shuchchaa hiixxidi , gimbbidi , keettaa keexxida asa mala . di7oy di77ido wode , he keettaa sugiis; shin minttidi keexxido gishshawu , qaattanawu danddayibeenna .
shin ta qaalaa siyidi oottenna uray , aaho shuchcha hiixxennaaninne gimbbennan biittan keetta keexxida asa mala . di7oy sugin , keettay sohuwaara kunddi aggiis; he keettay wolqqaama kunddetta kunddiis &quot; yaagiis .
yesuusi ubbabaa asawu wurssi odirggidoogaappe guyye baggan , qifirinaahooma geliis .
issi mato halaqay de7iyaagaassi i dosiyo ashkkaray harggidi , hayqqana matiis .
he mato halaqay yesuusabaa siyido wode , yesuusi yiidi , ba ashkkaraa pattanawu woossana mala , yihudaa cimata yesuusakko kiittiis .
etinne yesuusakko yiidi , &quot; neeni hegaa ayyo oottanawu bessees .
ayssi giikko , i nu asaa siiqidi , ayhuda woosa keettaa ba miishshan keexxiis &quot; yaagidi daro woossidosona . yesuusinne etaara biis .
biidi mato halaqaa keettaa gakkanawu matido wode , mato halaqay ba laggeta akko kiittidi , &quot; ta godawu , daafuroppa; ayssi giikko , nena ta soo gelissanawu tawu bessenna .
hegaa gishshawu , taani neekko shiiqanawu laafa gidiyoogaa erays; shin neeni doona xalaalaa haasaya; ta ashkkaray paxana .
taani taappe bollaara de7iyaageetuyyo haarettiya asa; taappe garssaara wotaaddarati de7oosona . taani issuwaa , ba giikko bees; qassi hinkkuwaa , haa ya giikko yees; ta ashkkaraa , hagaa ootta giikko oottees &quot; yaagiis .
yesuusi hegaa siyido wode , aban garamettidi , guyye simmidi , bana kaalliya daro asaa , &quot; inttena gays; taani hagaa mala ammanuwaa haray atto , israa7eela biittankka be7abeykke &quot; yaagiis .
kiitettida asati mato halaqaa soo guyye simmidi , a ashkkaray paxidaagaa be7idosona .
guyyeppe yesuusi ba erissiyo ashkkaratuuranne daro asaara nayna giyo issi katamaa biis .
yesuusi katamaa dooni shiiqido wode , asay hayqqida asa ahaa tookkidi efees . hayqqidaageenne ba aayeessi issi na7aa; a ba azinay hayqqoosappe am77e gidada de7awusu . katamaa asaappe daroy o kaalliis .
goday o be7idi , iyyo qarettidi , &quot; yeekkoppa &quot; yaagiis .
i shiiqidi , ahaa saaxiniyaa bochchin , tookkida asay eqqiis . yesuusi , &quot; na7awu , dendda gays &quot; yaagin ,
hayqqidaagee xoqqu giidi uttiis . qassi haasayaa doommin , yesuusi na7aa a aayeessi immiis .
asa ubbay daro yayyidi , &quot; hananabaa yootiya goobay nu giddon beettiis; qassi xoossay ba asaa maaddanawu yiis &quot; yaagiiddi xoossaa galatidosona .
hagee i oottidobay yihudaa biittaa ubbaaninne hegaa heeran de7iya biitta ubban haasayettiis .
yohaannisi erissiyo ashkkarati hegaa ubbaa yohaannisassi yootidosona .
yohaannisi ba erissiyo ashkkaratuppe naa77aa baakko xeesidi , &quot; yaanaagee neneeyye ? woykko nuuni haraa naaganee ? &quot; yaagidi , eti oychchana mala , yesuusakko kiittiis .
kiittin eti akko yiidi , &quot; yaanaagee neneeyye ? woykko nuuni haraa naaganee ? yaagidi oychchana mala , xammaqiya yohaannisi nuna neekko kiittiis &quot; yaagidosona .
he gallassi yesuusi daro harggissidi , paxa kaa7iya sahuwaappenne iita ayyaanaappe daro asaa pattiis . qassi daro qooqe asaa xeelissiis .
yesuusi zaaridi , &quot; biidi intte be7idoogaanne siyidoogaa yohaannisassi yootite; qooqeti xeelloosona; wobbeti hemettoosona; inchchirichchay oyqqidoogeeti paxoosona; tulleti siyoosona; hayqqidaageeti denddoosona; hiyyeesati wonggeliyaa mishiraachchuwaa siyoosona .
tana sirenna uray anjjettidaagaa &quot; yaagiis .
yohaannisi kiittidoogeeti biichchidoogaappe guyyiyan , yesuusi yohaannisabaa shiiqida asaassi hagaadan yaagidi haasayiis; &quot; ay be7anawu bazzo kiyidetii ? carkkoy qaattiyo shombboquwaa be7anawu kiyidetiiyye ?
yaatin ay be7anawu kiyidetii ? lo77iya maayuwaa maayida bitaniyaa be7anawu kiyidetiiyye ? lo77iya maayuwaa maayidaageetinne duretidi ufayssan de7iyaageeti kawo keettan de7oosona .
yaatin ay be7anawu kiyidetii ? hananabaa yootiyaagaa be7anawu kiyidetii ? ee; taani intteyyo odays; hananabaa yootiyaagaappekka aadhdhiyaagaa be7ideta .
xoossaa maxaafan , goday , &quot; be7a , ta kiittiyoogaa taani neeppe sinttawu yeddana . i neeyyo ogiyaa kessana &quot; yaagees geetettidi yohaannisabay xaafettiis .
&quot; taani intteyyo odays; aayee uluwaappe yelettida asa ubban xammaqiya yohaannisappe aadhdhiya ooninne de7ibeenna; shin xoossaa kawotettan ubbaappe laafiyaageekka appe aadhdhana &quot; yaagiis .
siyida asay ubbay haray atto qaraxaa shiishshiyaageeti attennan , yohaannisan xammaqettidi , xoossay xillo gidiyoogaa ammanidosona .
shin higgiyaa tamaarissiyaageetinne parisaaweti yohaannisan xammaqettibeenna gishshawu , xoossay etassi qoppidobaa ixxidosona .
yesuusi , &quot; yaatin taani ha wodiyaa asaa aybiira leemisoo ? eti ay milatiyoonaa ?
eti qocan uttiya naata milatoosona; bantta giddon issoy issuwaa xeesidi , nuuni intteyyo cachcha zayiyaa punnida; shin duribeekketa . yeeho yettaakka kessida; shin yeekkibeekketa yaagoosona .
ayssi giikko , xammaqiya yohaannisi xoomiiddinne woyne eessa uyennan yin intte , a bolli xalahee de7ees yaagideta .
taani asa na7ay , mayddanne uyaydda yin , intte tana asa na7aa , ha yoraanne woyne eessaa uyiyaagaa be7ite ! giiraa ekkiyaageetuuranne nagaranchchatuura siiqettees yaageeta .
shin xoossaa aadhdhida eratettay ba oosuwan tuma gididi beettees &quot; yaagiis .
parisaawetuppe issoy banaara laaxaa maanawu yesuusa woossin , yesuusi a soo yiidi , laaxaa maanawu uttiis .
he kataman issi nagaranchcha mishiriyaa de7iyaara yesuusi a son laaxawu uttidoogaa erada , albbasxxiroosa giyo shuchchaappe oosettida bilqqaadiyaa kumida shittuwaa ehaasu .
guyyeera a tohuwaa matan eqqada yeekkishin , i afuttay a tohuwan xokkidi , laagottidoogaa ba huuphiyaa binnaanan quccawusu . tohuwaa quccayddanne yeraydda shittuwan tiyawusu .
yesuusa ba soo xeesida parisaawee hegaa be7idi , ba wozana giddon qoppiiddi , &quot; a nagaranchcha gidiyo gishshawu , hagee tumu hananabaa yootiyaagaa gidiyaakko , ha bana bochchiya mishiriyaa oonakko erana &quot; yaagiis .
yesuusi zaaridi , &quot; simoonaa , neessi taani odiyoobay de7ees &quot; yaagiis . yaagin , simooni , &quot; tamaarissiyaagoo , yoota &quot; yaagiis .
yesuusi hagaadan yaagiis; &quot; naa77u asati issi bitaniyaappe miishsha tal77idosona . issoy naa77u xeetanne ishatamu biraa tal77in , naa77anttoy laatamanne ichchashu biraa tal77iis .
hegaa qanxxanawu etassi miishshi xayin , acuwaaway naa77aakka maariis . yaatin etappe awugee a aattidi siiqanay ? &quot; yaagiis .
simooni zaaridi , &quot; dariya biraa aggido bitaniyaa gidennan aggenna &quot; yaagiis . yaagin yesuusi simoona , &quot; tumu pirddadasa &quot; yaagiis .
yesuusi mishireekko xeellidi , simoona hagaadan yaagiis; &quot; hanno mishiriyo be7ay ? taani ne soo yin , haray atto haattaa ta tohuwaassi immabaakka; shin hanna ba afuttan ta tohuwaa laagottada , ba huuphiyaa binnaanan quccaasu .
neeni tana yerabaakka; shin a taani soo geloosappe ha77i gakkanaashin , ta tohuwaa yerawusu .
neeni ta huuphiyaa zaytiyan tiyabaakka; shin a ta tohuwaa shittuwan tiyaasu .
hegaa gishshawu , taani inttessi odays; a daro siiqido gishshawu , i nagaray daroy atto geetettiis; shin guutta nagaraa atto giido uray guuttaa siiqees &quot; yaagiis .
yesuusi mishiriyo , &quot; ne nagaray attiis &quot; yaagiis .
yaagin , aara laaxaa maanawu uttidaageeti bantta wozana giddon qoppiiddi , &quot; haray atto nagaraakka atto gaanawu danddayiyaagee hagee oonee ? &quot; yaagidosona .
yesuusi mishiriyo , &quot; nena ne ammanoy ashshiis; saruwan ba &quot; yaagiis .
hegaappe guyyiyan , yesuusi xoossaa kawotettaa mishiraachchuwaa yootiiddi , dumma dumma gita katamaanne guutta katamaa bees . biyo wode , tammanne naa77u erissiyo ashkkaratinne
iita ayyaanaappenne wolqqaama harggiyaappe paxida issi issi maccaasatinne aara issippe de7oosona . hegeetinne laappun xalaheti kiyido magddala giyo katamaappe yiida mayraamo ,
heeroodisa keettan azaziya kuza machchiyo yohaano , sosinonne yesuusawu banttassi de7iyaagaappe immida daro asata .
asay katamaappe kataman yesuusakko shiiqees . daro asay shiiqidaagawu yesuusi leemisuwaa hagaadan yaagidi odiis;
&quot; issi bitanee ba zerettaa zeranawu kiyiis . zerishin , issoy issoy ogiyaa doonan wodhdhidi yerettiis . yaatin , kafoy hegaa miis .
haray shuchchaa bolli wodhdhiis . mokkidi , dubbay baynna gishshawu meliis .
issi issi zerettay aguntta giddon wodhdhiis; wodhdhidi mokkidaagaa agunttay diccidi cuulliis .
issi issi zerettay aradda biittan wodhdhidi mokkiis; diccidi xeetu kushiyaa ayfiis &quot; yaagiis . yesuusi hegaa haasayiiddi , &quot; siyanawu haytti de7iyo uray siyo ! &quot; yaagidi wolqqappe haasayiis .
i erissiyo ashkkarati , &quot; yaatin , ha leemisuwaa birshshettay aybee ? &quot; yaagidi yesuusa oychchidosona .
oychchin , i hagaadan yaagiis; &quot; inttessi xoossaa kawotettaa xuuraa eray imettiis , shin harati xeellidi be7enna mala , siyidikka akeekenna mala , taani leemisuwan haasayays .
&quot; leemisoy hagaa . zerettay xoossaa qaalaa . ogiyaa doonan de7iya zerettay qaalaa siyidaageetu leemisuwaa bessees;
shin hegaappe guyyiyan , eti ammanidi attenna mala , xalahe halaqay yiidi , eta wozanaappe qaalaa efirggees .
shuchchaa bollan de7iyaageeti siyiiddi , a qaalaa ufayssan ekkiyaageeta milatoosona; etassi xaphoy baawa . eti ha77issawu ammaniyoogaappe attin , paacee yiyo wode xubettiyaageeta .
qassi aguntta giddon wodhdhidaageeti siyiyaageeta milatoosona . siyidi banttawu de7iiddi , de7uwaa wodiyaa qofan duretettaaninne lo77o de7uwan cuulettiyo gishshawu , eta ayfee bootennan atti aggees .
shin aradda biittan wodhdhidaageeti hegeeti lo77o wozanaappenne tumu wozanaappe qaalaa siyidi naagidaageeta; eti danddayaara naagidi ayfoosona .
&quot; xomppe oyttidi , keren qum77iyay woykko arssa giddon wottiya asi baawa; shin asay geliiddi , poo7uwaa be7ana mala , xomppiyaa qoncciyan wottees .
ayssi giikko , qosidobay ubbay qoncciyaa kiyana; qassi genttidobay ubbaykka beettennan attenna .
&quot; simmi , intte siyiyo yohuwaa ezggidi siyite; ayssi giikko , issibay de7iyo urawu gujji immana . baynnaagaappe haray atto , he awu de7iyaabaa milatiyaagaakka ekkirggana &quot; yaagiis .
yesuusa aayyiyaanne ishantti akko yiidosona; shin daro asaa giddoora aadhdhiyo sohoy baynna gishshawu , aara gayttanawu danddayibookkona .
asay yesuusa , &quot; ne aayyiyaanne ne ishantti nenaara gayttana koyidi , karen eqqidosona &quot; yaagiis .
shin yesuusi zaaridi , &quot; ta aayyiyaanne ta ishantti xoossaa qaalaa siyiyaageetanne oottiyaageeta &quot; yaagiis .
issi gallassi , yesuusi ba erissiyo ashkkaratuura issippe wolwoluwan gelidi , &quot; abbaa hefintti pinnoos &quot; yaagiis; yaagin biidosona .
biishin yesuusi xiskkiis . wolqqaama gotee abbaa bolli yiis . wolwoluwan haattay kumi kumi yees . yiidi haattay eta mittana hanin ,
erissiyo ashkkarati yesuusakko biidi , &quot; godawu , godawu , nuuni xayoos &quot; yaagidi , xiskkuwaappe a denttidosona . yesuusi denddidi , gotiyaanne beetaa aggite gin , goteenne beetay woppu giidosona .
yaatin yesuusi , &quot; intte ammanoy anee ? &quot; yaagiis . eti yayyidinne garamettidi bantta giddon , &quot; hagee laa haray atto , gotiyaanne haattaa azaziyaagee oonee ? etikka ayyo azazettoosona &quot; yaagidosona .
galiila ginan sinttaara de7iya gerggesenoona giyo biittaa wolwoluwan biidosona .
yesuusi abbaappe gaxaa kiyiyoorin , xalaheti de7iyo bitanee katamaappe kiyidi , aara gayttiis; asa moogiyo gonggoluwan i daro layttaa de7iyoogaappe attin , son de7enna .
yesuusa be7idi , a sinttan kunddidi , qaalaa xoqqu oottidi , &quot; ubbaappe bolla xoossaa na7awu yesuusaa , tananne nenanne aybee gattiyay ? hayyanaa tana qaxxayopparkkii &quot; yaagiis .
i hegaa ayssi giidee giikko , yesuusi tuna ayyaanay bitaniyaappe kiyidi baana mala azazidoogaassa . daroto tuna ayyaanay bitaniyaa oyqqi uttido gishshawu , sanssalataaninne huqqunna biratan qashettidi naagettees; shin sanssalataa duuttees . xalahee a bazzo yedettees .
yesuusi a , &quot; ne sunttay oonee ? &quot; yaagidi oychchiis . daro xalaheti an de7iyo gishshawu , &quot; ta sunttay leegiyoona &quot; yaagiis .
xalaheti yesuusa , &quot; nuna ciimma ollawu yeddopparkkii &quot; yaagidi woossidosona .
he deriyaa bollan daro gudunttaa wudee hemettees; xalaheti gudunttatu giddo gelana mala yesuusa woossin , i , &quot; biite &quot; yaagiis .
yaagin xalaheti bitaniyaappe kiyidi , gudunttatun gelin , wudee kakaara jaamiiddi abban gelidi , meetetti bayiis .
gudunttaa wudiyaa heemmiyaageeti hanidabaa be7ido wode , baqati biidi , katamaaninne katamaappe gaxa biittan yootidosona .
yootin asay hanidabaa be7anawu kiyidi , yesuusakko biis . xalahee kiyido bitanee ba wozanay simmin , maayuwaa maayidi , yesuusa gediyaa matan uttidaagaa asay be7idi yayyiis .
hegaa be7ida asati xalaheti oyqqido bitanee waani paxidaakko , asaassi yootidosona .
gerggesenoona biittan de7iya asay ubbay daro yayyido gishshawu , bantta matappe baana mala , yesuusa woossidosona . yesuusi wolwoluwan gelidi simmiis .
xalaheti kiyido bitanee yesuusaara de7ana mala , yesuusa woossiis; shin i , &quot; ne soo simmada , xoossay neessi waanida gitabaa oottidaakko yoota &quot; yaagidi a yeddiis .
yeddin , bitanee baassi yesuusi waanida gitabaa oottidaakko , kataman de7iya asa ubbawu yootiiddi biis .
ubba asay yesuusa naagiiddi uttido gishshawu , i simmido wode mokkidosona .
yaa7iroosa giyoogee ayhuda woosa keettaa halaqay yesuusakko yiis .
ayyo tammanne naa77u laytta na7iyaa de7iyaara harggada hayqqana haniyo gishshawu , yesuusa tohuwan kunddidi , ba soo gelana mala , a minttidi woossiis . yesuusi yaa biishin , asay ubbasaara shiiqidi , a un77iis .
tammanne naa77u layttaasappe doommidi , i bollaappe suuttay goggiyo issi maccaasiyaa de7awusu . aakimetussi qanxxaydda ba miishsha ubbaa wurssaasu; shin ooninne o pattanawu danddayibeenna .
guyyeera shiiqada yesuusa afalaa macaraa bochchaasu; bochchin i bollaappe goggiya suuttay sohuwaarakka aggi bayiis .
yesuusi , &quot; tana bochchiday oonee ? &quot; yaagiis . ubba asay , &quot; nuna gidokko &quot; yaagin , pheexiroosinne aara issippe de7iyaageeti , &quot; godawu , daro asay nena sugiiddi un77ees; tana bochchiday oonee ? gay ? &quot; yaagidosona .
shin yesuusi , &quot; taappe wolqqay kiyido gishshawu , tana issi uray bochchidoogaa taani erays &quot; yaagiis .
maccaasiyaa qosettada attanawu danddayennaagaa erada , kokkoraydda yesuusa sinttan gufannaasu; a yesuusa ayssi bochchidaakkonne qassi waanada sohuwaara paxidaakko asa ubbaa sinttan yesuusawu yootaasu .
i , &quot; ta na7ee , nena ne ammanoy pattiis; saro ba &quot; yaagiis .
yesuusi biron hegaa giishin , issi asi ayhuda woosa keettaa halaqaa sooppe yiidi , &quot; ne na7iyaa hayqqaychchaasu; simmi tamaarissiyaagaa daafurssoppa &quot; yaagiis .
shin eti giyoobaa yesuusi siyidi , &quot; yayyoppa; ammano xalaalaa ammana; a paxana &quot; yaagidi yaa7iroosassi yootiis .
yesuusi soo geliiddi , pheexiroosappe , yaaqoobappe , yohaannisappe , na7ee aayeeppenne aawaappe haray ooninne banaara gelenna mala diggiis .
ubbay na7eessi , &quot; aayyee aayyee ! &quot; yaagidi yeekkoosona . shin yesuusi , &quot; yeekkoppite; na7iyaa xiskkawusuppe attin , hayqqabeykku &quot; yaagiis .
a hayqqidoogaa eridi , asay a bolli miicciis .
shin yesuusi i kushiyaa oyqqidi , &quot; na7ee , dendda &quot; yaagidi xeesiis .
na7ee shemppoy simmin , sohuwaara na7iyaa dendda aggaasu . yesuusi , &quot; iyyo miyoobaa immite &quot; yaagidi azaziis .
i aawaynne aayyiyaa garamettidosona . shin yesuusi , &quot; hanidaagaa oossinne odoppite &quot; yaagidi azaziis .
yesuusi ba tammanne naa77u erissiyo ashkkarata issippe baakko xeesidi , xalahiyaa ubbaa asaappe kessanawunne harggiyaageeta pattanawu etassi wolqqaanne alaafetettaa immiis .
xoossaa kawotettaabaa yootanawunne harggiyaageeta pattanawu eta kiittiis .
i eta hagaadan yaagiis; &quot; gatima woy qarcciita woy quma woy miishsha aynnekka ogiyaa biiddi oyqqoppite; naa77antto qoliyaakka oyqqoppite .
inttena asi awan mokkikkokka , katamaappe kiyana gakkanaashin , he keettan utti bayite .
katamaa asay inttena mokkennan ixxikko , he katamaappe kiyite; kiyiiddi eti inttena mokkennan ixxidoogaassi markka gidana mala , intte tohuwaappe buhiyaa shocite &quot; yaagiis .
erissiyo ashkkarati biidi , qeeri katama ubban xoossaa qaalaa yootiiddinne harggiya asaa ubbasan pattiiddi yuuyoosona .
galiila biittaa haariya heeroodisi hanidabaa ubbaa siyiis . issi issi asay , &quot; yohaannisi hayquwaappe denddiis &quot; yaagees; hinkko asay , &quot; eelaasi kiyidi beettiis &quot; yaagees;
harati , &quot; beni hananabaa yootiyaageetuppe issoy denddiis &quot; yaagoosona . hegaa gishshawu , heeroodisi ba wozana giddon metootiis .
metootidi , &quot; taani yohaannisa qooriyaa muucissarggaas; shin hagaadan asay haasayiyo bitanee oonee ? &quot; yaagidi , yesuusa be7anawu koyiis .
yesuusi kiittidoogeeti simmidi , bantta oottidobaa ubbaa yesuusassi odidosona . yesuusi eta xalaalaa ekkidi , beetasayda giyo katamaa matan de7iya bazzuwaa biis .
asay a eridi kaallin , eta mokkidi , xoossaa kawotettaabaa yootiis; harggiyaappe pattanawu koshshiyoogeetakka pattiis .
sa7ay omariyo wode , tammanne naa77u erissiyo ashkkarati yesuusakko yiidi , &quot; asa ubbay dere giddonne qeeri katamatu giddo biidi , aqiyoosaanne shinqqe demmana mala , asaa yedda; ayssi giikko , nuuni hagan asi baynnasan de7oos &quot; yaagidosona .
shin yesuusi eta , &quot; asawu miyoobaa intte immite &quot; yaagiis . yaagin eti , &quot; nuuyyo ichchashu oyttappenne naa77u moleppe hari baawa; nuuni ha daro asawu qumaa shammanawu baanaagaa koyay ? &quot; yaagidosona .
ayssi giikko , he sohuwan ichchashu sha7u gidiya asay de7ees . yesuusi ba erissiyo ashkkarata , &quot; ishatamu ishatamu asaa citan citan shaakki shaakki utissite &quot; yaagiis .
erissiyo ashkkarati i giidoogaadan , ubba asaa utissidosona .
yesuusi ichchashu oyttaanne naa77u moliyaa oyqqidi , saluwaa pude xeellidi , xoossaa galatiis; he oyttaanne moliyaa menttidi , &quot; daro asaa sintti aattite &quot; yaagidi , erissiyo ashkkaratussi immiis .
asa ubbay miidi kalliis; kallin attida xarzzay tammanne naa77u samppaa kumidaagaa denttidosona .
issitoo yesuusi barkka woossiyo wode , i erissiyo ashkkarati a matan de7oosona; de7ishin , &quot; asay tana oona gii ? &quot; yaagidi eta oychchiis .
eti zaaridi , &quot; asay nena xammaqiya yohaannisa yaagees; hara asay eelaasa yaagees; haray qassi beni hananabaa yootiyaageetuppe issoy denddiis yaagees &quot; yaagidosona .
yaagin yesuusi eta , &quot; yaanin intte tana oona geetii ? &quot; yaagiis . pheexiroosi zaaridi , &quot; neeni xoossay tiyido kiristtoosa &quot; yaagidi zaariis .
shin yesuusi eta , &quot; hagaa oossinne odoppite &quot; yaagidi , minttidi azaziiddi ,
&quot; taani , asa na7ay , daro waayettanawu bessees; tana cimati , qeese halaqatinne higgiyaa tamaarissiyaageeti ixxanawu bessees; eti tana woranawunne taani heezzantto gallassi hayquwaappe denddanawu bessees &quot; yaagiis .
yesuusi asa ubbaa hagaadan yaagiis; &quot; ba shemppuwaa ashshana koyiya uray bashshana; shin ba shemppuwaa ta gishshawu bashshiya uray ashshana; hegaa gishshawu , tana kaallana koyiya uray de7ikko ,
bana yeggi bayo; yaatidi ubba gallassi ba masqqaliyaa tookkidi , tana kaallo .
issi uray ba huuphiyaa bashshidi , woy bawu pacissidi , sa7an de7iya ubbabaa bawu shiishshikko , a ay maaddanee ?
asi tanaaninne ta qaalan yeellatikko , taani asa na7ay , ta bonchchuwaara , ta aawaa bonchchuwaaranne geeshsha kiitanchchatu bonchchuwaara yiyo wode , aani yeellatana .
taani intteyyo tumaa gays; amarida asati xoossaa kawotettaa be7ennan hayqqennaageeti hagan de7oosona &quot; yaagiis .
yesuusi hegaadan giidoogaappe guyyiyan , hosppun gallassa gidiyaagaa gam77idi , pheexiroosa , yohaannisanne yaaqooba ekkidi , woossanawu deriyaa huuphiyaa kiyiis .
i woossishin , a meray laamettiis . a maayoykka phoolidi booxxiis .
akeekennan , muusanne eelaasa giyo naa77u asati kiyi beettidi , aara haasayidosona .
eti bonchchuwaara beettidi , yesuusi xoossaa qofaa polanawu yerusalaamen hayqqanaagaa aara haasayidosona .
shin pheexiroosinne aara de7iyaageeti xiskkuwan kayridosona . shin beegottidi , yesuusa bonchchuwaanne aara issippe eqqida naa77u asata be7idosona .
he naa77u asati yesuusa matappe biishin , pheexiroosi yesuusassi woygiyaakko akeekidi erennan a , &quot; ta godawu , nuuni hagan de7iyoogee nuussi lo77o; nuuni heezzu zamppata issuwaa neessi , issuwaa muusessi , issuwaa eelaasassi zamppayana &quot; yaagiis .
pheexiroosi hegaa etassi giishin , shaaray yiidi , eta genttiis . genttishin erissiyo ashkkarati yayyidosona .
shaaraappe , &quot; hagee taani doorido ta na7aa; i giyoogaa siyite &quot; giya qaalay yiis .
yiidoogaappe guyyiyan , yesuusi barkka attiis . eti co77u giidi , oossinne he wode be7ido yohuwaappe aynne odibookkona .
wonttetta gallassi , eti deriyaappe duge wodhdhido wode , daro asay yesuusaara gayttiis .
asay qoppennan asaappe issoy ba qaalaa xoqqu oottidi , &quot; tamaarissiyaagoo , taassi issi na7aa xalaalay de7iyo gishshawu , neeni a be7anawu nena woossays;
qassi iita ayyaanay awu denddees; denddidi akeekennan a waasissees; a doonaara hoommoy goppattana gakkanaashin a kokkorssidi , ubba gallassi qohiyoogaappe attin , a elle yeddenna .
ne erissiyo ashkkarati he iita ayyaanaa kessana mala , taani eta woossaas; shin danddayibookkona &quot; yaagiis .
yesuusi zaaridi eta , &quot; ammanenna ha wodiyaa geella asawu ! taani inttenaara awude gakkanaashin de7anee ? qassi inttebaa awude gakkanaashin danddayanee ? ne na7aa haa ekka ya &quot; yaagiis .
na7ay yiishin , xalahee a sa7an ooggidi kokkorssiis; shin yesuusi tuna ayyaanaa agga giidi , na7aa pattidi , a aawaassi zaaridi immiis .
asa ubbay xoossaa gita wolqqan garamettiis . eti ubbay yesuusi oottido ubbaban garamettishin , i ba erissiyo ashkkaratussi yootiiddi ,
&quot; tana asa na7aa asi asawu aattidi immana; ha yohuwaa dogoppite &quot; yaagiis .
shin i giyoogaa eti akeekibookkona; eti akeekenna mala , etappe yohoy geemmiis . he yohuwaa a oychchanawu yayyoosona .
erissiyo ashkkarati , &quot; nu giddon aadhdhiyaagee oonee ? &quot; yaagidi palamettidosona .
yesuusi eti qoppiyoogaa eridi , guutta na7aa ehiidi , ba matan essidi ,
&quot; ha guutta na7aa ta sunttan mokkiya ooninne tana mokkees; qassi tana mokkiyaagee tana kiittidaagaakka mokkees; ayssi giikko , intte ubbaa giddon guuxxiyaagee ubbaappe gitatees &quot; yaagiis .
yohaannisi zaaridi , &quot; godawu , issi asi ne sunttan xalaheta kessiyaagaa nuuni be7idi , nu bagga gidenna gishshawu , a diggida &quot; yaagiis .
shin yesuusi a , &quot; intte giyoobaa phalqqenna uray intte bagga gidiyo gishshawu , a diggoppite &quot; yaagiis .
yesuusi saluwaa biyo wodee matin , yerusalaame baanawu denddiis .
qassi ba kiittiyoogeeta baappe sinttawu kiittiis; kiittin eti ayyo ubbabaa giigissanawu , samaariyaa biittan de7iya issi qeeri katamaa biidosona .
shin i yerusalaame baanawu denddido gishshawu , asay a mokkibeenna .
i erissiyo ashkkarati yaaqoobinne yohaannisi hegaa be7idi , &quot; godawu , nuuni eelaasi oottidoogaadan , tamay saluwaappe yiidi eta mo yaagana mala koyay ? &quot; yaagidosona .
shin guyye simmidi eta , &quot; aggite , inttessi ay mala ayyaani de7iyaakko erekketa .
taani , asa na7ay , asa shemppo ashshanawu yiidoogaappe attin , bashshanawu yabeykke &quot; yaagiis . eti harasan de7iya qeeri katamaa biidosona .
eti ogiyaara biishin , issi bitanee a , &quot; godawu , neeni biyoosaa ubbaa taani nena kaallana &quot; yaagiis .
yesuusi a , &quot; worakanatussi ollay de7ees; kafotussikka keettay de7ees; shin taani , asa na7ay , zin77ada shemppa ekkiyoosikka tawu baawa &quot; yaagiis .
yesuusi haraa , &quot; tana kaalla &quot; yaagiis . shin , bitanee &quot; godawu , taani kaseta baada ta aawaa moogoo ? &quot; yaagiis .
yaagin yesuusi a , &quot; hayqqidaageeti bantta hayqqidaageeta moogona; nena gidikko baada , xoossaa kawotettaabaa yoota &quot; yaagiis .
qassi hara bitanee , &quot; godawu , taani nena kaallana; shin koyroora ta so asaa saro goo ? &quot; yaagiis .
shin yesuusi a , &quot; booraa goyiiddi , guyye xeelliyay ooninne xoossaa kawotettaassi bessenna &quot; yaagiis .
hegaappe guyyiyan , goday hara laappun tammu asata dooriis . etappe naa77aa naa77aa bawu baanawu qoppi uttido katamaanne sohuwaa ubbaa baappe sinttawu kiittiis .
i eta hagaadan yaagiis; &quot; kattay daro; shin cakkiyaageeti guutta; hegaa gishshawu , kattaa goday kattaa cakkiyaageeta yeddana mala , a woossite .
ha77i biite; taani inttena wanggireello giddon de7iya dorssa maraadan yeddays .
korjjokka qarcciitakka caammakka oyqqoppite; ogiyan oonanne sarotoppite .
&quot; o keettanne intte geliyo wode koyroora , sarotettay ha keettaassi gido yaagite .
sarotettaa koyiya asi hegan de7ikko , sarotettan i de7ana; shin koyennan ixxikko , sarotettay inttekko simmana .
oosanchchaassi damoozaa qanxxanawu koshshiyo gishshawu , eti immiyoobaa miiddinne uyiiddi he keettan utti bayite; ha sooppe ya soo booppite .
&quot; intte ay katamanne geliyo wode , asi inttena mokkikko , intte sinttawu aattidobaa miite .
hegan de7iya hargganchchata pattidi eta , xoossaa kawotettay inttekko matiis yaagite;
shin intte geliyo katama ubbay inttena mokkennan ixxikko , he katamaa ogiyaa kiyidi ,
nuuni inttena yeellayanawu , haray atto intte katamaappe nu tohuwaa oyqqida buhiyaakka inttessi pittoos; shin xoossaa kawotettay inttekko matidoogaa hegaa erite yaagite .
he gallassi sadooma katamay ekkido pirddaappe aadhdhiya pirdday he katamaa gakkanaagaa taani inttessi odays .
&quot; koraaziine katamawu , neeyyo aayye7ana; beetasayda katamawu , neeyyookka aayye7ana; ayssi giikko , intte bolli xoossay oottido malaatay xiiroosa katamaaninne sidoona kataman oosettidobaa gidiyaakko , eti waaruwaa maayidi , bidinttaa tisttidi , beni bantta nagaraappe simmanaagaa shin;
pirddaa gallassi xoossay intteppe xiiroosa katamawunne sidoona katamawu pirddaa kehissana .
qassi qifirinaahooma katamawu , neeni saluwaa pude xoqqu gaanawu koyadii ? neeni si7ooliyaa duge wodhdhana .
&quot; intte giyoobaa siyiya asi taani giyoobaa siyees; inttena ixxiya uray tana ixxees; tana ixxiya uray tana kiittidaagaakka ixxees &quot; yaagiis .
laappun tammu asati , &quot; godawu , haray atto xalahetikka ne sunttan nuussi azazettidosona &quot; yaagiiddi ufayssan simmidosona .
yesuusi etassi hagaadan yaagiis; &quot; seexaanay wolqqanttadan saluwaappe kunddishin , taani be7aas .
intte shooshshaanne masimasuwaa yedhdhidi hemettana mala , morkkiyaa wolqqaa ubbaa bolli inttessi godatettaa immaas . inttena qohiyaabi aybinne baawa .
tuna ayyaanay inttessi azazettiyo gishshawu ufayttoppite; shin intte sunttay saluwan xaafettido gishshawu ufayttite &quot; yaagiis .
yesuusi he wode geeshsha ayyaanan ufayttidi , hagaadan yaagiis; &quot; ta aawawu , saluwaa sa7aa godawu , neeni hagaa aadhdhida eranchchatuppenne akeekanchchatuppe genttada , erenna naatussi qonccissido gishshawu , nena galatays; ee , ta aawawu , ayssi giikko , hegee ne shenedan oosettiis .
&quot; ta aaway taassi ubbabaa immiis; aawaappe haray ooninne na7ay oonakko erenna; na7aappenne na7ay aawaa bessanawu koyiyo asatuppe attin , haray ooninne aaway oonakko erenna &quot; yaagiis .
yesuusi ba erissiyo ashkkaratukko guyye simmidi , eta xalaalaa hagaadan yaagiis; &quot; intte be7iyoogaa be7iyaageeti anjjettidaageeta .
taani inttessi yootiyoogee aybee giikko , hananabaa yootiyaageetuppe darotinne kawoti intte be7iyoogaa be7anawu koyidosona; shin be7ibookkona; intte siyiyoogaakka siyanawu koyidosona; shin siyibookkona &quot; yaagiis .
higgiyaa tamaarissiya issoy yesuusa paaccanawu akko yiidi , &quot; tamaarissiyaagoo , taani merinaa de7uwaa laattanawu ay oottoo ? &quot; yaagidi a oychchiis .
yesuusi zaaridi , &quot; higgiyan xaafettidaagee aybee ? neeni ay nabbabay ? &quot; yaagiis .
bitanee zaaridi , &quot; neeni godaa ne xoossaa ne kumetta wozanaappenne ne kumetta shemppuwaappe , ne kumetta wolqqaappenne ne kumetta qofaappe siiqa; ne shooruwaakka ne huuphedan siiqa &quot; yaagiis .
yaagin yesuusi a , &quot; neeni giyoogee tuma; hegaa ootta; neeni merinawu de7ana &quot; yaagiis .
shin higgiyaa tamaarissiyaagee bana xillissanawu koyidi yesuusa , &quot; ta shooroy oonee ? &quot; yaagiis .
yesuusi zaaridi , &quot; issi bitanee yerusalaameppe yarkko bees; biishin , panggati a bolli kiyidosona . eti a maayuwaa qaari ekkidi , a shocidi , hayquwaappenne paxaappe gidduwan yeggidi biidosona .
issi qeesee qaadadan he ogiyaara biiddi , he bitaniyaa be7iis; be7idi a yeggi bayidi , harasaara aadhdhiis .
hegaadankka qassi leewa zaree he sohuwaara biiddi , bitaniyaa be7idi , yeggi bayidi , harasaara aadhdhiis .
shin samaariyaa asa issoy he ogiyaara biiddi , akko yiis . a be7idi , ayyo qarettiis .
akko shiiqidi , zaytiyaanne woyniyaa eessaa a masunttaa bolli tigidi , qachchiis . ba hariyaa togissidi , imattay aqiyo sohuwaa efiis; efiidi a maaddiiddi aqiis .
wonttetta gallassi naa77u shilinggiyaa kessidi , imattay aqiyo sohuwaa naagiyaagaassi immidi , a naaga; neeni aani wurssiyo miishshay aappuna gidikkonne , taani guyye simmiyo wode , neessi qanxxana yaagiis .
&quot; yaatin he panggati shocido bitaniyaassi ha heezzu asatuppe awugee shoorotiyay ? &quot; yaagiis .
yaagin higgiyaa tamaarissiyaagee , &quot; ayyo kehidaagee shoorotees &quot; yaagiis . yaagin yesuusi a , &quot; baada neenikka hegaadan ootta &quot; yaagiis .
yesuusinne i erissiyo ashkkarati biishin , i issi qeeri katamaa gelin , issi martto giyo maccaasiyaa a ba son mokkaasu .
marttissi mayraamo giyo michchiyaa de7iyaara yesuusa tohuwaa matan uttada , a qaalaa siyawusu .
shin martta baassi oosoy darido gishshawu , ba wozana giddon daro metootaasu . yesuusakko shiiqada , &quot; godawu , taani ha ubba oosuwaa oottishin , ta michchiyaa utta bayidoogaa qoppikkii ? yaatikko o tana maadda ga &quot; yaagaasu .
yaagin yesuusi zaaridi o , &quot; marttee , marttee , neeni daroban hirggaasa; qassi tuggataasa .
shin koshshiyaagee issibaa; mayraama baappe ooninne ekkenna lo77obaa dooraasu &quot; yaagiis .
yesuusi issi sohuwan woossees . woosaa wurssido wode , i erissiyo ashkkaratuppe issoy , &quot; godawu , yohaannisi ba erissiyo ashkkarata tamaarissidoogaadan , nuuni woygi woossanaakko , nuna tamaarissa &quot; yaagiis .
yesuusi eta , &quot; xoossaa woossiiddi , hagaadan yaagite; saluwan de7iya nu aawawu , ne geeshsha sunttay anjjetto . ne kawotettay yo . ne shenee saluwan hanidoogaadan , sa7ankka hano .
hachchi hachchi koshshiya qumaa nuuyyo hachchi imma .
nuuni nuna naaqqidaageetuyyo ubbaa atto giido gishshawu , neenikka nu naaquwaa atto ga . nuna iitabaappe ashshanaappe attin , paacen gelissoppa yaagite &quot; yaagiis .
yesuusi ba erissiyo ashkkarata hagaadan yaagiis; &quot; geelladan hay intteppe issoy qamma bilahe ba lagge asa soo biidi , ta ishawu , taassi heezzu baso oytta tal77a .
ayssi giikko , ta laggee ogeppe ta soo yiis; taani a sintti aattiyoobi baawa yaagikko ,
a laggee sooppe haasayiiddi , tana daafurssoppa; karee gorddettiichchiis; ta naatikka tanaara hiixan de7oosona; taani denddada , neessi aynne immanawu danddayikke yaaganee ?
taani inttessi odiyoogee aybee giikko , i a lagge gidido gishshawu , denddi eqqidi , ayyo aynne immennan ixxikkokka , a laggee a oychchiiddi wayssido gishshawu , denddidi i koyiyoobaa ubbaa immana .
&quot; taani inttessi odays; woossite , intte ekkana; koyite , intte demmana; kare yiidi xeesite; karee intteyyo dooyettana .
ayssi giikko , woossiya ubbay ekkana; koyiya uray demmana; qassi kare yiidi xeesiya urawu karee dooyettana .
&quot; intte giddon ba na7i , quma imma giikko , shuchcha immana aawi de7ii ? mole imma giikko shooshsha immanee ?
woy , phuuphulle imma giikko masimaso immanee ?
intte iita gidiiddi , intte naatussi lo77obaa immiyoogaa erikko , yaatin saluwan de7iya aaway bana woossiyaageetussi geeshsha ayyaanaa waati darissidi immanddeeshsha ? &quot; yaagiis .
yesuusi bitaniyaappe duude xalahiyaa kessiis; xalahee kiyidoogaappe guyyiyan , bitanee haasayaa doommin , asay garamettiis .
shin etappe issoy issoy , &quot; xalahetu halaqaa bi7eeli-zeebuli baayyo wolqqaa immin , xalaheta kessees &quot; yaagiis .
harati a paaccanawu i saluwaappe malaataa oottana mala koyidosona .
shin yesuusi eta qofaa eridi , eta hagaadan yaagiis; &quot; ba giddon shaakettiya kawotetta ubbay xayana; shaakettiya keettaykka kunddana .
yaatin seexaanaa kawotettay ba giddon shaakettikko , he kawotettay waanidi eqqanee ? intte tana , bi7eeli-zeebuli neessi wolqqaa immin , xalaheta kessaasa yaageeta .
tawu bi7eeli-zeebuli wolqqaa immin , taani xalaheta kessiyaabaa gidikko , intte asawu wolqqaa ooni immin , xalaheta kessanee ? hegaa gishshawu , eti intte bolli pirddana .
shin xoossay tawu wolqqaa immin , taani xalaheta kessiyaabaa gidikko , simmi xoossaa kawotettay inttekko yiichchiis .
&quot; tooraanne gonddalliyaa oyqqida mino bitanee ba keettaa naagikko , a mehee saro de7ana .
shin appe minniyaagee yiidi , a xoonidi i ammani uttido tooraanne gonddalliyaa appe wotti ekkidi , a mehiyaa shaakkees .
&quot; ta bagga gidenna uray tabaa ixxees; qassi tanaara issippe shiishshennaagee laalees .
&quot; tuna ayyaanay asappe kiyiyo wode , baayyo shemppiyoosaa koyiiddi , haatti baynnasaara aadhdhees; awu beettennan ixxikko , taani aggada yiido ta keettaa simmana yaagees;
simmidi yiyo wode , keettay pitettidi , giigi uttidaagaa demmees .
hegaappe guyyiyan , biidi baappe iitiya laappun hara ayyaanata ehees; he ayyaanati gelidi , hegan de7oosona; he bitaniyaa de7oy kaseegaappe guyyeegee keehi iitees &quot; yaagiis .
yesuusi hagaa gin , asaa giddoppe issi maccaasiyaa qaalaa xoqqu oottada , &quot; nena tookkida uloynne neeni xammido xanttay anjjettidaageeta &quot; yaagaasu .
shin yesuusi , &quot; anjjettidaageeti xoossaa qaalaa siyidi , he qaalay azaziyoogaadan oottiyaageeta &quot; yaagiis .
daro asay shiiqido wode , yesuusi hagaadan yaaganawu doommiis; &quot; malaataa koyiya ha wodiyaa asay iita; hananabaa yootiya yoonaasa malaataappe haray ayyo imettenna .
yoonaasi nanawe katamaa asaassi malaata gididoogaadan , taani asa na7ay , ha wodiyaa asaassi malaata gidana .
tohossa bagga biittaa kawiyaa solomona aadhdhida eratettaa siyanawu sa7aa gaxaappe yiido gishshawu , pirddaa gallassi denddada , ha wodiyaa asaa mootana; be7ite; solomonappekka aadhdhiyaagee hagan de7ees .
nanawe asay yoonaasi yootidoogan bantta nagaraappe simmido gishshawu , pirddaa gallassi denddidi , intte bolli pirddana; be7ite; yoonaasappe aadhdhiyaagee hagan de7ees .
&quot; soo geliya asaassi poo7ana mala , xomppiyaa xomppidi , xoqqan wottanaappe attin , genttidi woykko keriyan qum77idi wottiyay ooninne baawa .
ne ayfee ne bollaassi xomppe mala; ne ayfee payya gidiyo wode ne bolla ubbay poo7o; shin ne ayfee payya gidana xayikko , ne bollay xuma gidana .
hegaa gishshawu , ne bolli de7iya poo7oy xuma gidenna mala naagetta .
simmi ne bolla ubban aynne xumi baynnan kumetta poo7oy de7ikko , xomppee ba wagagga poo7uwaa ne bolli poo7issiyoogaadan , ne bollay wagagga poo7o gidana &quot; yaagiis .
yesuusi haasayaa wurssido wode , issi parisaawee , &quot; tanaara laaxaa markkii &quot; yaagidi a woossiis; woossin yesuusi gelidi maanawu uttiis .
laaxaa maanaappe kase yesuusi kushiyaa meecettibeennaagaa be7idi , parisaawee garamettiis .
garamettin goday a , &quot; parisaawetoo , shaatiyaayyoonne keriyaayyo bolla baggaa geeshsheeta; shin intteyyo giddoora bonqqiyoogeenne iitatettay kumi uttiis .
eeyyatoo , gaxaa medhdhida xoossay gidduwaa medhdhibeenneeyye ?
shin intte siiniyaaninne sayniyan de7iyaagaa hiyyeesaassi immite; inttessi ubbabaykka geeshsha gidana .
&quot; shin parisaawetoo , intteyyo aayye7ana ! ayssi giikko , bootta sawuwaappe , karetta sawuwaappe , xalotiyaappenne tokkidobaa ubbaappe asirataa xoossaayyo intte immeeta; shin xillotettaanne xoossaa siiqiyoogaa intte aggi bayeeta; haratakka aggennan , oottanawu bessiya yohoti hageeta .
&quot; parisaawetoo , ayhuda woosa keettan intte bonchcho sohuwan uttanawu koyiyo gishshawunne giyan bonchcho sarotaa koyiyo gishshawu inttessi aayye7ana .
lo77o misatiya iitatoo , higgiyaa tamaarissiyaageetoo , parisaawetoo , inttessi aayye7ana; ayssi giikko , intte asi erennan yedhdhi hemettiyo beettenna duufo misateeta &quot; yaagiis .
higgiyaa tamaarissiyaageetuppe issoy a , &quot; tamaarissiyaagoo , neeni hegaa yaagiyoogan nuna qassi cayaasattennee &quot; yaagiis .
yaagin yesuusi zaaridi , hagaadan yaagiis; &quot; higgiyaa tamaarissiyaageetoo , inttessi aayye7ana; ayssi giikko , tookkanawu deexxiya toohuwaa asa toosseeta; shin tookkiya asa maaddanawu haray atto , intte intte huuphen biradhdhiyankka he toohuwaa bochchekketa .
&quot; intte aawati worido hananabaa yootiyaageetussi duufuwaa bolli keettaa intte keexxiyo gishshawu , inttessi aayye7ana .
simmi intte aawati hananabaa yootiyaageeta worin , intte eta duufuwaa bolli keettaa keexxiyo gishshawu , eta oosoy lo77o yaagidi , etabaa markkatteeta .
hegaa gishshawu , xoossaa aadhdhida eratettay , taani hananabaa yootiyaageetanne kiitettidaageeta etakko kiittana; kiittidoogeetuppe issuwaa issuwaa eti worana; issuwaa issuwaa tuggayana yaagiis .
aabeela woroosappe doommidi , yarshshiyoosaappenne beeta maqidasiyaappe gidduwan worido zakkaariyaasa wodiyaa gakkanaashin , sa7ay merettoosappe doommidi gukkida hananabaa yootiya ubbatu suuttaa gishshawu , ha wodiyaa asay qaxxayettanawu bessees;
ee , ha wodiyaa asay qaxxayettanawu bessees gays .
&quot; higgiyaa tamaarissiyaageetoo , eraa keettaa dooyiya qulppiyaa intte ekkideta; intte huuphiyawunne gelibeekketa; qassi gelanawu koyiyaageetanne gelissekketa &quot; yaagiis .
yesuusi hegaappe biido wode , higgiyaa tamaarissiyaageetinne parisaaweti a daro ixuwaa doommidi ,
i balabaa haasayikko oyqqanawu naagiiddi , daro yohuwaa keehi oychchidosona .
he wode daro sha7u asay issoy issuwaa yedhdhana gakkanaashin shiiqi uttidaashin , yesuusi erissiyo ashkkaratussi koyroora odanawu doommidi , &quot; parisaawetu irshshuwaappe naagettite; hegeenne , lo77o misatiya iitatettaappe naagettite giyoogaa .
shin aybinne gentti wottidobay qoncciyaa kiyennan attenna; qassi qotti wottidobaykka erettennan attenna .
hegaa gishshawu , intte xuman haasayidobay ubbay gallassi poo7uwan siyettana; intte asi baynnasan hayttan saasukkidi odidobay ubbay keettaa huuphiyan awaajettana .
&quot; ta ishatoo , taani intteyyo odays; ha77i ashuwaa woridi , guyyeppe aynne hegaappe aadhdhiyaabaa oottanawu danddayennaageetawu yayyoppite .
shin intte oossi yayyanaakko , taani inttena erissana; woridoogaappe guyyiyan , gaannabiyan olanawu wolqqay de7iyoogaassi yayyite; ee assi yayyite gays .
&quot; ichchashu siine kafoti santtimiyan bayzettokkonaayye ? etappe issinnonne xoossay dogenna .
shin haray atto intte huuphiyan de7iya binnaana ubbaykka qoodan de7ees; simmi yayyoppite; daro siine kafotuppe intte aadhdheeta .
&quot; taani intteyyo odays; tabaa asa sinttan markkattiya ooyyookka taanikka asa na7ay , qassi xoossaa kiitanchchatu sinttan markkattana;
shin asa sinttan tana kaddiyaagaa taanikka asa na7ay , qassi xoossaa kiitanchchatu sinttan a kaddana .
&quot; ta bolli , asa na7aa bolli , iitabaa haasayiya ubbaa nagaray atto geetettana; shin geeshsha ayyaanaa cayiya uraa nagaray atto geetettenna .
&quot; inttena ayhuda woosa keettatukko , daannatukkonne deriyaa haariyaageetukko ehiyo wode , waatidi zaaranee ? woy woygidi haasayanee ? yaagidi hirggoppite;
ayssi giikko , intte he wode gaanawu bessiyaabaa inttena geeshsha ayyaanay tamaarissana &quot; yaagiis .
daro asaappe issoy a , &quot; tamaarissiyaagoo , ta aaway aggidi hayqqido aquwaa ta ishay tanaara shaakkana mala , ayyo yoota &quot; yaagiis .
shin yesuusi , &quot; bitaniyawu , tana intte bolli pirddiya daanna woy hegaa inttessi shaakkiyaagaa oottidi sunttiday oonee ? &quot; yaagiis .
qassi eta , &quot; asassi daro miishshay de7ikkokka , a shemppoy he duretettan de7enna gishshawu naagettite; duretetta amo ubbaappekka inttena naagite &quot; yaagiis .
etassi leemisuwaa odiiddi , &quot; issi dure bitaniyaa biittay daro mokkees .
bitanee , taassi ta kattaa wottiyo sohoy baynna gishshawu waatooshsha yaagidi , ba wozanan qoppiis;
taani waatanee giikko , ta gootaraa qolada , hara gitatiyaagaa gootarana; ta kattaanne tabaa ubbaa hegan wottana .
yaatada tana , &quot; laa tanooshsho , neessi daro layttaassi gidiya daro miishshay de7ees; shemppa , ma , uya , ufaytta &quot; gaana yaagiis .
&quot; shin xoossay a , laa ha eeyyawu , neeni hachchi qamma hayqqaasa; yaatin , ha neeni shiishshidobay oossi gidanee ? yaagiis .
&quot; xoossaa matan dure gidennan , bawu miishsha shiishshiyay ooninne he bitaniyaa mala &quot; yaagiis .
yesuusi erissiyo ashkkarata , &quot; hegaa gishshawu , taani intteyyo odays; intte paxa de7anawu maanabaassinne woy intte bollawu maayanabaassi hirggoppite .
ayssi giikko , shemppoy qumappe aadhdhennee ? qassi bollay maayoppe aadhdhennee ?
qooraaseta xeellite; eti zerokkona; cakkokkona; etawu minjjiyo keetti woy gootari baawa; eta xoossay mizees; kafotuppe intte keehi aadhdheeta .
intte giddon daro qoppidi , ba geesaa bolli issi wara gujjanawu danddayiyay oonee ?
yaatin intte hegaa mala , guuttabaa oottanawu danddayennaageeti ayssi harabawu hirggeetii ?
&quot; ciishshati waani dicciyaakko xeellite; daafurokkona woy puutto suqqokkona . shin taani intteyyo odays; haray atto , solomoni hegaa keena bonchchettidaagaa gidiiddi , he ciishshatuppe issuwaagaa malaa maayibeenna .
laafa ammanoy de7iyoogeetoo , xoossay hachchi de7idi , wontto coociyaa taman eexxiya dembbaa maataa mayzziyaagee , inttena etaagaappe aattidi , waati mayzzennee ?
&quot; intte maanabaanne uyanabaa darissidi koyoppitenne qassi hirggoppite .
ayssi giikko , ha sa7an de7iya ammanenna asati he ubbabaa darissidi koyoosona; qassi he ubbay inttena koshshiyoogaa intte aaway erees .
hegaa aggi bayidi , xoossaa kawotettaa koyite; i hegeeta inttessi immana .
&quot; amarida dorssa wudiyawu , intte aaway ba kawotettaa inttessi immanawu ufayttiyo gishshawu yayyoppite .
inttessi de7iyaabaa bayzzite; hiyyeesawu immite; kaysoy shiiqennasan , bil77ay bochchennasan , saluwan wurenna miishshaa dagayidi , ceeggenna korjjuwaa intte huuphessi oottite .
ayssi giikko , intte wozanay intte miishshay de7iyoosan de7ana .
&quot; bantta goday bullachchaappe soo simmidi , kariyaa dooyanawu xeegiyo wode , sohuwaara dooyanawu naagiya asatudan ,
intte xeessan qabattuwaa mintti gixxidi , xomppiyaa xomppidi , giigi uttite .
bantta goday soo yiyo wode , xiskkennan naagiiddi uttida ashkkarati waani anjjettanddonaashsha ! taani tumaa gays; i eta , uttite giidi , ba qabattuwaa minttidi , eta sinttawu qumaa aattana .
omarssa gidin , woy qamma bilahe gidin , awudenne eta goday yiidi , eta giigi uttidaageeta be7ikko , eti waani anjjettanddonaashsha !
shin intte issibaa erite; hegeenne aybee giikko , kaysoy yaana wodiyaa keettaaway eridaakko , beegottidi kaysuwan ba keettaa bookissenna .
taani , asa na7ay , intte qoppenna wodiyan yaana gishshawu , inttekka qassi giigi uttanawu bessees &quot; yaagiis .
pheexiroosi a , &quot; godawu , neeni ha leemisuwaa nuussi odayyye ubbaassi oday ? &quot; yaagiis .
goday zaaridi yaagiis; &quot; yaatin ba so asawu qumaa koshshiyo wodiyan immana mala , a goday sunttiyo ammanettiya wozannaama ashkkari oonee ?
i hegaadan oottishin , a goday yiidi , demmiyo ashkkaray anjjettidaagaa .
taani intteyyo tumaa odays; goday he ashkkaraa babaa ubbaa bolli sunttana .
shin he ashkkaray , ta goday gam77idi yaana yaagidi , ba wozanan qoppidi , hara ashkkarata , attumaageetanne maccaageeta deshettaa doommikko , qassi meettaanne ushshaa doommikkonne mattottikko ,
he ashkkaraa goday i qoppibeenna gallassaaninne qassi i eribeenna saatiyan yaana . yiidi a qanxxerettidi , ammanettenna asay de7iyoosan wottana .
&quot; ba goday dosiyoobaa eriiddi giigettibeenna ashkkaray , woy i dosiyoogaadan oottennan ixxida ashkkaray , lissuwan daro garafettana .
shin ba goday dosiyoobaa erennan lissuwan garafanawu bessiyaabaa oottida ashkkaray lissuwan guuttaa garafettana . daruwaa immido uraappe daroy koyettees . appekka dariyaagaa immido uraappe keehi daroy koyettees .
&quot; taani taman sa7aa oyttanawu yaas; ha77ikka xuugettappe harabaa aynne koyikke .
taani xammaqettana xinqqatiyaa de7awusu; he xinqqatiyaa polettanaashin , taani waana tuggataneeshsha !
taani sa7aassi sarotettaa ehaanawu yiidabaa inttessi milatii ? chii , chii , taani intteyyo odays; taani asaa gidduwan shaahotettaa medhdhanawu yiidoogaappe attin .
ayssi giikko , hagaappe sinttan issi keettan ichchashu asati de7ana; de7ishin heezzay naa77aa bolli , naa77ay heezzaa bolli denddidi , shaahettana .
aaway ba na7aa bolli , na7ay ba aawaa bolli , aayyiyaa ba na7ee bolli , na7iyaa ba aayee bolli , bollotiyaa ba na7aa machchee bolli , na7aa machchiyaa ba bollotee bolli , denddidi shaahettana &quot; yaagiis .
yesuusi qassi asaa , &quot; away wulliyo baggaara kiyiya shaaraa intte be7iyo wode , sohuwaara , wolqqaama iray yees yaageeta; tumakka yees .
tohossa baggaara carkkoy carkkiyo wode , hombbana hanees yaageeta; tumakka hombbees .
intte lo77o misatiya iitati , sa7aanne saluwaa xeellidi , hananabaa eriiddi , ha wodiyaabaa ayssi erekketii ?
&quot; yaatin ayssi intte intte huuphiyan xilluwaa pirddekketii ?
nena pirdda keettan mootiyaagee daanna sintti goochchenna mala , qassi daannay nena polisiyawu aattidi immenna mala , poliseekka qasho keettaa gelissenna mala , nena mootiyaagaara pirdda keettaa baydda , ogiyan sigettaychcha .
taani neeyyo odays; neeni issi santtimee attennan , ne maqqaccuwaa wurssada qanxxana gakkanaassi , mulekka qasho keettaappe kiyakka &quot; yaagiis .
issi issi asay he wode yiidi , galiila asatubaa yesuusassi odiiddi , &quot; philaaxoosi galiila asata woridi , eta suuttaa eti yarshshiyoobaara walakkiis &quot; yaagiis .
yesuusi zaaridi , hagaadan yaagiis; &quot; ha galiila asati hayqqido gishshawu , yaatin inttessi hara galiila asa ubbaappekka nagaranchcha milatiyoonaa ?
chii , eti gidennaagaa taani inttessi odays; shin intte nagaraappe simmennan ixxikko , intte ubbaykka hegaadan hayqqana .
woykko saliihoomen shuchchan keexxido adussa keettay eta bolli kunddidi , worido tammanne hosppun asati yerusalaamen de7iya ubbaappe daro naaqqidaageeta inttessi milatiyoonaa ?
chii , eti naaqqibeennaagaa taani inttessi odays; nagaraappe simmennan ixxikko , intte ubbay hegaadan hayqqana &quot; yaagiis .
qassi yesuusi ha leemisuwaa etassi odiis; &quot; hagee awugee giikko , issi bitaniyaassi woyniyaa turaa giddon tokettida balasiyo giyo mittiyaa de7awusu . he bitanee mittiyaa ayfidaakkonne giidi yin , ayfee i bolli xayiis .
woyniyaa turaa oottiyaagaa i , taani ha balaseeppe ayfe demmana yaagaydda , heezzu laytta gakkanaashinkka ya yaada aynne demmabeykke . he balasiyaa ayssi gaden coo eqqa bayadee ? qanxxa ola yaagiis .
shin woyniyaa turaa oottiyaagee zaaridi , godawu , taani o bul77ada i xaphuwan oshaa yegganaashin , ha layttikka agga baya .
laytti a ayfikko lo77o; shin ayfennan ixxikko qanxxettu giis &quot; yaagiis .
issi sambbatan yesuusi ayhuda woosa keettatuppe issuwan tamaarissees .
tammanne hosppun layttaasappe doommada , i bolli iita ayyaanay de7iyaagee harggissin , sahettada de7iya issi mishiriyaa de7awusu . quuna gididaara muleera sitti gaada eqqanawu danddayabeykku .
yesuusi o be7ido wode , &quot; maccaasee , ne harggiyaappe paxadasa &quot; yaagiis .
ba kushiyaa i bolli wottin , sohuwaara sitti ga eqqada xoossaa galataasu .
shin ayhuda woosa keettaa halaqay yesuusi sambbata gallassan harggiyaappe mishiriyo pattido gishshawu hanqqettidi asaa , &quot; ooso oottiyo gallassati usuppuna; intte yiidi harggiyaappe paxanawu bessiyoy he gallassatuunappe attin , sambbataana gidenna &quot; yaagiis .
goday zaaridi , &quot; ha lo77o milatiya iita asatoo , intteppe issoynne sambbatan booraa woy hariyaa gaaxaataappe birshshidi , haattaa ushshanawu efeennee ?
hanna abrahaama zariyaa tammanne hosppun layttaasappe seexaanay qachchidoora qashuwaappe sambbatan birshshettanawu bessekkee ? &quot; yaagiis .
i immiyo zaaroy a morkketa yeellayiis; i oottido ooratta yoho ubban asay ubbay ufayttiis .
yesuusi , &quot; xoossaa kawotettay ay milatii ? i ay milatiyaakko , taani inttena waata bessoo ?
xoossaa kawotettay sanaafici giyo qii mittee ayfiyo milatees . he mittee ayfiyo asay ekkidi zeriis; zerin mokkidaara diccada gita mitta gidaasu; gidin kafoy i tashiyaa bolli baassi keexxiis &quot; yaagiis .
qassikka yesuusi , &quot; xoossaa kawotettay ay milatiyaakko , taani inttena waatada bessoo ?
issi mishiriyaa heezzu kere xiilliyaa ekkada , munaqqido munaqay ubbay denddana gakkanaassi , aani tigido irshshuwaa milatees &quot; yaagiis .
yerusalaame biiddi , gita katamaaninne qeeri kataman de7iya asaa tamaarissiiddi aadhdhees .
aadhdhishin issi bitanee a , &quot; ta godawu neeni ashshanaageeti amaridaageetee ? &quot; yaagiis . yaagin yesuusi eta ,
&quot; taani intteyyo odays; daro asay gelanawu koyana shin danddayenna gishshawu , un77o penggiyaara gelanawu olettite .
keettaaway denddidi , ba keettaa gorddirggin , karen intte eqqidi , godawu , godawu , nuussi dooyarkkii yaagidi xeessaa doommiyo wode , i zaaridi , intte awappe yiyaakko , taani inttena erikke yaagana .
&quot; he wode intte , nuuni nenaara miida; uyida; neeni nu biittan tamaarissadasa yaagana .
&quot; yaagin i qassi , taani inttessi odays; intte awappe yiyaakko , taani inttena erikke; makkalati ubbaykka ta matappe haakkite yaagana .
&quot; abrahaami , yisaaqi , yaaqoobinne hananabaa yootiyaageeti ubbay karen intte eqqidaashin , xoossaa kawotettan de7iyaageeta intte be7iyo wode , intte yeekkananne achchaa garccana .
asay arshshoppenne arggoppe , qassi huuphessa baggappenne tohossa baggappe yiidi , xoossaa kawotettan qumaa maanawu uttana .
be7ite; ha77i guyyen de7iyaageeti sinttawu aadhdhana; ha77i sinttan de7iyaageeti guyye aadhdhana &quot; yaagiis .
he wode parisaawetuppe issoy issoy yesuusakko yiidi , &quot; heeroodisi nena woranawu koyiyo gishshawu , hagaappe baychcha &quot; yaagidosona .
yaagin yesuusi zaaridi , &quot; biidi he worakanaassi , hachchinne wontto xalaheta kessana; qassi harggida asaakka pattana; yaatada heezzantto gallassi ta oosuwaa wurssana yaagite .
shin hananabaa yootiyaagee yerusalaameppe harasan hayqqanawu bessenna gishshawu , taani hachchi , wonttonne wonttifen ogiyaa bollan de7anawu bessees .
&quot; yerusalaame katamaa asawu , yerusalaame katamaa asawu , hananabaa yootiyaageeta intte woreeta; xoossay inttekko kiittidoogeetakka shuchchan caddeeta; kuttiyaa ba marata ba qefiyan haphphiyoogaadan , taani intte naata issi diri shiishshanawu aapputoo koyidanaa ! shin tana diggideta .
be7ite , xoossay intte keettaa muleera yeggi bayana; taani intteyyo odays; intte , godaa sunttan yiyaagee anjjettidaagaa gaana gakkanaashin , tana be7ekketa &quot; yaagiis .
issi sambbata gallassi yesuusi parisaawetu halaqatuppe issuwaa soo laaxaa maanawu biis . he wode eti a daro naagoosona .
bollay kixxido issi bitanee yesuusa sinttan de7ees .
yesuusi higgiyaa tamaarissiyaageetanne parisaaweta , &quot; nu higgee sambbatan asa pattanawu azaziiyye azazennee ? &quot; yaagiis .
shin eti co77u giidosona . yesuusi he bitaniyaa bollaa bochchidi , pattidi yeddiis .
yesuusi eta , &quot; intteppe sambbatan ba booray woy haree ollan kunddin , sambbata giidi , sohuwaara ollaappe kessenay oonee ? &quot; yaagiis .
shin etawu ha yohuwaassi zaaruwaa immanawu danddayettennan ixxiis .
issi issi imattati bonchcho sohuwaa waatidi dooriyaakko , yesuusi xeellidi , leemisuwaa odiiddi , hagaadan yaagiis;
&quot; nena asi bullachchaa xeesikko , bonchcho sohuwan uttoppa . neeppe bonchchettiya asi xeesettidaakkonne ooni erii ?
nenanne anne xeesidaagee yiidi nena , ha sohuwaa ayyo imma yaagin , neeni yeellatada ziqqiyaasan uttana .
shin nena xeesidaagee yiidi nena , ta ishawu pude aadhdha gaana mala , ubbaappe ziqqiyaasan utta; he wode neeni imatta ubbaa sinttan bonchchettana .
ayssi giikko , bana xoqqu oottiya uray ziqqi gaana; bana ziqqi oottiya uray xoqqu gaana &quot; yaagiis .
yesuusi bana ba soo xeesida bitaniyaa hagaadan yaagiis; &quot; neeni laaxaa woy kahuwaa ne son katissiyo wode , ne laggeta woy ne ishantta woy ne dabbota woy ne dure shoorota xeesoppa; ayssi giikko , eti nena kayan xeesidi , he kushiyaa neessi zaarana .
shin neeni qumaa katissiyo wode , hiyyeesata , quunata , wobbeta , qooqeta xeesa .
eti ne kushiyaa zaaranawu danddayenna gishshawu , neeni anjjettana . xilloti hayquwaappe denddiyo wode ne kushiyaa xoossay zaarana &quot; yaagiis .
qumaa maanawu uttida asaappe issoy hegaa siyidi yesuusa , &quot; xoossaa kawotettan qumaa maanawu uttanaageeti anjjettidaageeta &quot; yaagiis .
shin yesuusi zaaridi , hagaadan yaagiis; &quot; issi bitanee daro qumaa katissidi , daro asaa xeesiis .
qumaa miyo wodee gakkin , kase xeesetti uttida asaa , ubbabay ha77i giigi uttido gishshawu , haa yiite gaanawu , ba ashkkarata asaakko kiittiis .
shin ubbay huuphiyan huuphiyan banttana aggi bayana mala woossidosona . koyroogee ashkkaraassi yootiiddi , taani biittaa shammaas; he biittaa baada be7anawu koshshees; hayyanaa tana hanqqettoppa yaagiis .
&quot; hankkoy , taani ichchashu waaxa boorata shammidoogeeta goya be7ana bays; hayyanaa tana hanqqettoppa yaagiis .
&quot; haray qassi , taani machchiyo ekkido gishshawu , baanawu danddayikke yaagiis .
&quot; ashkkaray simmidi , hegaa godaassi odiis . odin goday daro hanqqettidi , ba ashkkaraa , elle katamaa ogiyaanne toho ogiyaa baada , hiyyeesata , quunnida asata , wobbetanne qooqeta ekkada ya yaagiis .
&quot; a ashkkaray , ta godawu , neeni azazidoogaadan oottaas; shin ha77ikka sohoy de7ees yaagiis .
&quot; yaagin goday ashkkaraa , dere garssa ogiyaanne loossuwaa baada , ta keettaa kumana mala , asaa ta soo eha .
ayssi giikko , kase ta soo xeesettida asatuppe issoynne ta qumaa meennaagaa taani intteyyo odays giis &quot; yaagiis .
yesuusi daro asaara biidi , asaakko guyye simmidi ,
&quot; taakko yiya ooninne ba aawaa , ba aayyiyo , ba machchiyo , ba naata , ba ishantta , ba michchentta , haray atto banakka ixxana xayikko , tana kaalliyaagaa gidanawu danddayenna .
ba huuphe masqqaliyaa tookkidi , tana kaallenna uray ta erissiyo ashkkara gidanawu danddayenna .
&quot; intteppe issi uray shuchcha keettaa keexxanawu koyikko , keettaa polanawu woqqu miishshaa koshshiyaakko , koyroora uttidi qoodennay oonee ?
yaanana xayikko , keettaa doommidi , i polanawu danddayennan aggin , hegaa be7ida asay ubbay ,
ha bitanee keexxanawu doommidi , polana danddayibeenna yaagidi , a bolli miichchaa doommees .
&quot; woy tammu sha7u asay de7iyo kawoy laatamu sha7u asay de7iyo kawuwaara olettanawu danddayiyaakkonne , koyroora uttidi qoppennee ? qoppana xayikko , hegee yaatin ayba kawoo ?
baassi danddayettana xayikko , hinkko kawoy haahuwan de7ishin sigettanawu woossees .
hegaadan baassi de7iya ubbabaa aggi bayenna uray tana kaalliyaagaa gidanawu danddayenna .
&quot; maxinee lo77o; shin laqilaqana xayikko , naa77antto a waatidi laqilaqissanee ?
biittawunne lo77enna; araddissiyaabaanne gidenna . asay a oli bayees . siyanawu hayttay de7iyoogee hegaa siyo &quot; yaagiis .
issi gallassi , giiraa shiishshiyaageetinne nagaranchchati yesuusabaa siyanawu daroti akko shiiqidosona .
parisaawetinne higgiyaa tamaarissiyaageeti , &quot; hagee nagaranchchatuura dabbotees; etaara mees &quot; yaagidi , yesuusa bolli zuuzummidosona .
zuuzummin yesuusi etassi ha leemisuwaa odiiddi ,
&quot; intteppe issi uraassi xeetu dorssi de7iyoogee etappe issinna geelladan bayiyaabaa gidikko , uddufun tammanne uddufunaa buuran yeggi bayidi , issinno demmana gakkanaashin koyanawu beennee ?
he bayida dorssiyo demmido wode ufayttidi , ba hashiyan tookkees .
tookkidi soo ehiidi , ba laggetanne ba shoorota issippe xeesees; xeesidi , taani ta bayida dorssiyo demmido gishshawu , tanaara ufayttite yaagidi , etassi odees .
taani intteyyo odiyoogee aybee giikko , hegaadan nagaraappe simmana koshshenna uddufun tammanne uddufun xillotun ufayttanaappe ba nagaraappe simmiya issi nagaranchchan saluwan de7iyaageeti ufayttana .
&quot; woykko tammu bootta shilinggee de7iyoora geelladan , issi shilinggee bayikko , xomppiyaa xomppada , ba keettaa pittada demmana gakkanaashin , minttada koyennaara oonee ?
demmido wode , a ba laggetanne ba shoorota issippe xeesada , taani ta bayida shilinggiyaa demmido gishshawu , tanaara ufayttite yaagana .
taani inttessi odays; hegaadan xoossaa kiitanchchati nagaraappe simmiya issi nagaranchchan ufayttana &quot; yaagiis .
qassikka yesuusi hagaadan yaagiis; &quot; issi bitaniyaassi naa77u naati de7oosona .
etappe kaaloy ba aawaa , ta aawawu , neessi de7iyaabaappe tana gakkiyaagaa shaakkada hamma yaagin , aaway baassi de7iyaabaa ba naa77u naatussi shaakkiis .
&quot; guutta gallassaappe guyyiyan , kaalo na7ay ba miishshaa ubbaa shiishshi ekkidi , haaho dere biis . hegan miishshaa ohettaa mooridi , ba miishshaa laaliis .
ayyo de7iyaabay ubbay wuriichchidoogaappe guyyiyan , he biittan wolqqaama koshay gelin , i tuggatiis .
he dere asaappe issuwaakko biidi , tana neessi ashkkara oottarkkii ? yaagin , bitanee ba gudunttaa wudiyaa heemmanawu dembbaa a yeddiis .
gudunttaa wudee miyo harqquwaa maanawukka amottiis; shin ayyo aynne immiday baawa .
&quot; ba mooruwaa hassayidi , qumay xoonidi sa7an attiyo ta aawaa oosanchchati aappuna shin , tana hagan namisay worii ?
denddada ta aawaakko baada , &quot; ta aawawu , taani xoossaakka nenakka naaqqaas .
hagaappe sinttan ne na7a geetettanawukka bessikke; tana ne ashkkaratuppe issuwaadan wottarkkii &quot; gaana
yaagidi denddidi , ba aawaakko yiis . &quot; i biron haahuwan de7ishin , a aaway a be7idi , ayyo mishettiis; woxxi qoommidi , a yeriis .
&quot; na7ay , ta aawawu , taani xoossaakka nenakka naaqqaas; hagaappe sinttan ne na7a geetettanawukka bessikke yaagiis .
&quot; shin a aaway ba ashkkarata hagaadan yaagiis; ubbaappe lo77iya maayuwaa eesuwan ehiidi , a mayzzite; a kushiyan migiduwaa a gediyankka caammaa wottite .
modhdho mirgguwaa ehiidi shukkite; moos , ufayttoos .
ayssi giikko , hagee ta na7ay hayqqiis; shin paxiis; qassi bayiis; shin beettiis yaagin , ufayssaa doommidosona .
&quot; bayra na7ay gaden de7iyaagee yiidi , soo matiyo wode , karaabiyaanne yettaa siyiis .
ashkkaratuppe issuwaa xeesidi , hegee aybee ? yaagidi oychchiis .
oychchin ashkkaray , ne ishay saro yiido gishshawu , ne aaway modhdho mirgguwaa ayyo shukissiis yaagiis .
&quot; bayra na7ay hanqqettidi , soo gelennan ixxin , a aaway kare kiyidi , a woossiis .
shin i ba aawaa hagaadan yaagiis; hagaa keena layttaa neessi daro oottaas; neeni giidobaa polennan mulekka aggabeykke; ta laggetuura ufayttana mala , taassi haray atto issi deeshsha marakka imma erakka .
shin hagee ne na7ay , ne miishshaa shaaramuxa maccaasan wurssidaagee yin , ayyo modhdho mirgguwaa shukkadasa yaagiis .
&quot; yaagin aaway a , ta na7awu , neeni ubba wode tanaara de7aasa; tabay ubbaykka neessa .
shin hagee ne ishay , hayqqidaagee paxido gishshawunne bayidaagee beettido gishshawu , nuuni miiddi uyiiddi ufayttana koshshees yaagiis &quot; giidi yesuusi yootiis .
yesuusi ba erissiyo ashkkaratussi yootiiddi , &quot; issi dure bitanee de7ees; baappe garssaara i sunttido bitanee de7iyaagee a miishshaa mooriis giyo zigirssay a gakkiis .
ba sunttido bitaniyaa xeesidi , ha nena asay giyoogee aybee ? hagaappe sinttan neeni taappe garssaara suntta gidanawu danddayenna gishshawu , ne kushiyan de7iya ta miishsha ubbaa hamma yaagiis .
&quot; yaagin bitanee , ta goday tana oosuwaappe kessana hanees . shin hay waanoo ? taassi hem77anawu wolqqi baawa; woossanawu taassi pokkees .
ta oottanabaa ta erays; i tana ta oosuwaappe kessiyo wode , bantta soo bin , tana mokkiya laggeta taani demmana yaagiis .
&quot; ba godaappe miishshaa tal77ida asata huuphiyan huuphiyan xeesidi , koyro bitaniyaa , neeni ta godaappe ay tal77adii ? yaagiis .
&quot; taani xeetu baattaa kumida zaytiyaa tal77aas yaagiis . &quot; yaagin , ne paramaa hey; uttada eesuwan ishatama gaada xaafa yaagiis .
&quot; guyyeppe hankkuwaa ne acoy aappunee ? yaagiis . &quot; xeetu qun77a gistte yaagiis . &quot; yaagin , ne paramaa hey; hosppun tamma gaada xaafa yaagiis .
&quot; he sunttay cinccatettan oottido gishshawu , a goday a galatiis; ayssi giikko , ha sa7aa asay babawu poo7uwaa asaappe aadhdhida cincca .
&quot; taani intteyyo odays; worddo miishshay wuriyo wode , merinawu wurenna keettan inttena eti mokkana mala , he miishshan intte huuphessi lagge demmite .
daro guuttaban ammanettiya uray qassi gitaban ammanettees . daro guuttaban ammanettenna uray gitabankka ammanettenna .
yaatin intte ha sa7aa miishshan ammanettennabaa gidikko , tumu miishshaa inttessi asi waatidi hadara yaagidi immanee ?
intte hara asa miishshaa bashshiyaabaa gidikko , intteegaa oonee intteyyo immanay ?
&quot; naa77u godatuyyo haarettanawu danddayiya ashkkari baawa; ayssi giikko , woy issuwaa ixxidi , hinkkuwaa siiqana; woy issuwaa bonchchidi , hinkkuwaa karana; xoossaassinne miishshaassi haarettanawu danddayekketa &quot; yaagiis .
miishsha dosiya parisaaweti hegaa ubbaa siyidi , yesuusa bolli qilliiccidosona .
shin yesuusi eta , &quot; intte asaa sinttan intte huuphiyaa xillissiyaageeta; shin intte wozanaa xoossay erees; ayssi giikko , asa sinttan bonchchettiyaagee xoossaa sinttan tuna gidees .
&quot; muuse higgeenne hananabaa yootiyaageeti xaafido maxaafay yohaannisa wodiyaa gakkanaashin de7idosona; he wodiyaappe doommin , xoossaa kawotettay odettiis; ubbay yaa gelanawu warettees .
shin higgiyaappe issi qaaliyaa moorettanaappe saloynne sa7ay aadhdhiyoogee matattees .
&quot; ba machchiyo yeddidi , haranno ekkiya ooninne shaaramuxees; qassi azinay yeddido maccaasiyo ekkiya ooninne shaaramuxees .
&quot; daro al77o maayuwaa maayiya issi dure bitanee de7ees . ayyo sa7ay lo77in , ubba gallassi ufayttidi de7ees .
al77aazara giyo masunxxida issi hiyyeesay , dure bitanee miyo masoofiyaappe sa7an wodhdhiya suuppa qumaa maanawu amottidi , duriyaa penggen zin77ees .
haray atto kanatikka yiidi , a masunttaa laaccoosona .
&quot; hiyyeesa bitanee hayqqin , kiitanchchati a tookkidi , abrahaama baggi aattidosona . qassi dure bitanee hayqqidi moogettiis .
si7ooliyan daro seelettiiddi , haahuwan de7iya abrahaama xoqqu giidi xeelliis . qassi al77aazarakka abrahaama matan de7iyaagaa be7iis .
&quot; ba qaalaa xoqqu oottidi , ta aawawu abrahaamaa , tana maara . taani ha tamaa lacuwan paxa kaa7ettiyo gishshawu , ba kushiyaa biradhdhiyaa xeeraa haattan yeddidi , yiidi ta inxxarssaa irxxissanawu al77aazara taakko yeddarkkii yaagiis .
&quot; shin abrahaami yaagiis; ta na7awu , neeni ne de7uwaa wodiyan lo77obaa ekkin , al77aazari iitabaa ekkidoogaa hassaya; shin ha77i i hagan ufayttiyo wode , neeni paxa kaa7ettaasa .
hegaa bolli qassi hagaa baggaara de7iyaageetussi intte baggi pinnanawu danddayettenna mala , qassi yaara de7iyaageetikka haa pinnanawu danddayenna mala , nu giddooninne intte giddon gita aafoy merettiis yaagiis .
&quot; yaagin dure bitanee , ta aawawu , yaatikko , neeni al77aazara ta aawaa soo yeddana mala , nena woossays .
ayssi giikko , taassi ichchashu ishantti de7oosona . eti qassi ha meto sohuwaa yeenna mala , etawu al77aazari biidi markkatto yaagiis .
&quot; shin abrahaami , muuseenne hananabaa yootiyaageeti xaafido maxaafay etawu de7ees; he maxaafay giyoogaa eti siyona yaagiis .
&quot; dure bitanee , chii , ta aawawu abrahaamaa , hegaa gidenna; shin issi uray hayquwaappe denddidi , etakko biikko , eti bantta nagaraappe simmana yaagiis .
&quot; abrahaami , eti muuseenne hananabaa yootiyaageeti xaafido maxaafaappe siyana xayikko , haray atto hayquwaappe issi uray denddikkokka ammanokkona giis &quot; yaagiis .
yesuusi ba erissiyo ashkkarata hagaadan yaagiis; &quot; asa balettiyaabay yeennan attenna; shin he balettiyaabaa ehiya uraassi aayye7ana .
ha guutta naatuppe issuwaa balettiyoogaappe gaacciyo woxaa ba qooriyan qachchidi , abban mitettiyoogee awu keha .
intte huuphiyaassi naagettite . &quot; ne ishay nena naaqqikko , a zora . qassi nagaraappe i simmikko , ayyo atto ga .
i issi gallassi nena laappuntto naaqqidi , he gallassi laappuntto , taani nagaraappe simmaas yaagiiddi neekko yiikkokka , ayyo atto ga &quot; yaagiis .
goday kiittidoogeeti , &quot; nuussi ammanuwaa gujja &quot; yaagidi godaa oychchidosona .
yaagin goday zaaridi , &quot; inttessi sanaafici giyo qii mittee ayfiyo gakkiya ammanoy de7idaakko , intte ha ettaa , ettawu , neeni shodettada abban toketta yaagana; ha ettaykka qassi inttessi azazettana .
&quot; intte giddon goyiya woy miizza heemmiya ashkkari de7iyo asi geella de7ikko , ba ashkkaray oottidi simmidaagaa , qumaa maanawu shiiqa utta gii ?
gaana xayikko , taani maana kahuwaa giigissa; ne afalaa laammada , taani miishiininne uyishin , taassi kiitetta . guyyeppe neessi ma , uya yaagennee ?
i ba azazuwaa polido gishshawu , ba ashkkaraa galatii ?
hegaadan inttekka azazettido ubbabaa oottido wode , nuuni pattenna aylle; nu ooso xalaalaa oottida yaagite &quot; yaagiis .
yesuusi yerusalaame biiddi , galiilappenne samaariyaappe gidduwaara aadhdhiis .
i issi qeeri katamiyo geliyo wode , inchchirichchay oyqqido tammu asati haahuwan eqqidaageeta be7iis .
eti bantta qaalaa xoqqu oottidi , &quot; godaa yesuusaa , hay nuna maararkkii ! &quot; yaagidosona .
yaagin yesuusi eta be7idi , &quot; biidi , intte bollaa qeeseta bessite &quot; yaagiis . yaagin biiddi , ogiyan inchchirichchaappe paxidosona .
etappe issoy bawu paxidoogaa be7idi , ba qaalaa xoqqu oottidi , xoossaa galatiiddi simmiis .
qassi yesuusa galatiiddi , a tohuwan kunddiis . bitanee samaariyaa asa .
yesuusi zaaridi , &quot; inchchirichchaappe paxidaageeti tamma gidokkonaa ? yaatin uddufunati awan de7iyoonaa ?
ha hara dere bitaniyaappe haray xoossaa galatanawu simmiday baawee ? &quot; yaagiis .
yesuusi a , &quot; denddada ba; nena ne ammanoy pattiis &quot; yaagiis .
parisaaweti , &quot; xoossaa kawotettay awude yaanee ? &quot; yaagidi yesuusa oychchidosona . oychchin yesuusi , &quot; xoossaa kawotettay beettiya malaataara yeenna .
qassi xoossaa kawotettay intte giddon de7iyo gishshawu , ooninne a hageeho , hagan de7ees; woy hegan de7ees geenna &quot; yaagiis .
yesuusi erissiyo ashkkaratussi odiiddi , hagaadan yaagiis; &quot; asa na7ay beettana gallassatuppe issuwaa intte amottana; shin be7ekketa .
qassi eti inttena , hagan xeellite woy hegan xeellite yaagana . shin eta kaallidi , etaara booppite .
wolqqanttay wolqqammidi , saluwan ha gaxaappe ya gaxaa gakkidi poo7issiyoogaadan , asa na7ay ba gallassi hegaadan hanana .
shin koyroora i daro waayiyaa ekkanawunne ha wodiyaa asan ixettanawu bessees .
&quot; ta yuussay , asa na7aa yuussay , nohe wodiyan hanidoogaadan , hegaadankka hanana .
nohee markkabiyan gelido gallassay gakkanaashin , asay meesinne uyees , qassi attumaasay machcheesinne maccaasay azinaa gelees; bashshiya haattay yiidi , asa ubbaa woriis .
&quot; qassi looxe wode hanidoogaadankka hegaadan hanana; eti moosona , uyoosona , shammoosona , bayzzoosona , kattaa zeroosona , keettaakka keexxoosona .
shin looxee sadoomappe kiyido gallassi , xoossay saluwaappe tamaanne eexxiya shuchchaa bukissidi , ubba asaa wurssiis .
&quot; asa na7ay qoncciyan beettiyo gallassi hegaadan hanana .
he gallassi keettaa huuphiyan de7iyaagee ba son de7iya miishshaa ekkanawu wodhdhoppo; hegaadan goshshan de7iyaageekka guyye simmoppo .
ane looxe machcheebaa qoppite !
ba shemppuwaa ashshana koyiya ubbay bashshana; shin ba shemppuwaa bashshiya ubbay ashshana .
taani intteyyo odiyoogee aybee giikko , he gallassa qammi naa77u asati issi hiixan zin77ana; etappe issuwaa efin , issoy attana .
naa77u maccaasati issi sohuwan gaacciyaageetuppe issinniyo efin , issinniyaa attana .
naa77u asati gaden oottiyaageetuppe issuwaa efaana; issoy attana &quot; yaagiis .
erissiyo ashkkarati qassi a , &quot; godawu , hegee awan hananee ? &quot; yaagidosona . yaagin yesuusi , &quot; gawuxay de7iyoosaa ankkoy shiiqana &quot; yaagidi , etassi odiis .
erissiyo ashkkarati ubba gallassi salettennan woossana mala , yesuusi etassi leemisuwaa odiiddi ,
&quot; issi kataman xoossaassi yayyenna qassi asassikka yeellatenna issi daannay de7ees .
he kataman issi am77e maccaasiyaa de7iyaara he daannaakko ya yaada , taaninne ta baarigaaray mootettiyo yohuwaa taassi pirdda yaagawusu .
&quot; daannay daro wodiyaasappe iyyo pirddennan ixxiis; shin ba wozanan qoppiiddi , taani xoossaassi yayyennan woy asassi yeellatennan ixxikkonne ,
ha am77e maccaasiyaa tana wayssiyo gishshawu , qassi ubba wode ya yaada tana daafurssenna mala , iyyo pirddana giis &quot; yaagiis .
qassikka goday , &quot; he makkala daannay giidoogaa siyite .
yaatin bana maaddana mala , gallassinne qammi baakko waassiya doorettida asaassi xoossay pirddennee ? i etassi eesuwan zaarennee ?
taani inttessi odiyoogee aybee giikko , i eesuwan etassi pirddana; shin asa na7ay yiyo wode , ha sa7an ammano demmanee ? &quot; yaagiis .
banttana xillo giidi , hara asa ubbaa kariyaageetussi yesuusi issi leemisuwaa odiiddi , hagaadan yaagiis;
&quot; naa77u asati xoossaa woossanawu beeta maqidasiyaa kiyidosona; etappe issoy parisaawe , issoy giiraa shiishshiyaagaa .
parisaawee eqqidi , ba wozana giddon woossiiddi , xoossawu , taani hara asa ubbaadan , worddanchcha , uuzenne shaaramuxa woy ha giiraa shiishshiyaagaa mala gidenna gishshawu , nena galatays .
saaminttan saaminttan naa77utoo xoomays; taani demmiyo miishsha ubbaappe asirataa immays yaagiis .
&quot; shin giiraa shiishshiyaagee haahuwan eqqidi , haray atto saluwaa xeellanawukka dosibeenna . shin , xoossawu , taani nagaranchcha; tana maara yaagidi , ba tiraa bubbuxiis .
&quot; taani inttessi odiyoogee aybee giikko , hagee parisaawiyaappe xillidi , ba soo biis . ayssi giikko , bana xoqqu oottiya uray kawuyyana; shin bana kawushshiya uray xoqqu gaana &quot; yaagiis .
yesuusi guutta naata bochchana mala , issi issi asay naata akko ehiis; shin erissiyo ashkkarati hegaa be7idi , he asaa hanqqettidosona .
yesuusi guutta naata baakko xeesidi , &quot; guutta naati taakko yiyoogaa diggoppite; ayssi giikko , xoossaa kawotettay hageetu malaassa .
taani intteyyo tumaa gays; xoossaa kawotettaa guutta na7adan ekkenna uray ooninne he kawotettaa mulekka gelenna &quot; yaagiis .
yihudaa biittaa haariyaageetuppe issoy , &quot; lo77o tamaarissiyaagoo , taani merinaa de7uwaa laattanawu ay oottoo ? &quot; yaagidi yesuusa oychchiis .
yesuusi zaaridi , &quot; tana ayssi lo77o gay ? xoossaa xalaalaappe attin , hara lo77oy ooninne baawa;
xoossaa azazuwaa , shaaramuxoppa; woroppa; wuuqqoppa; wordduwaa markkattoppa; ne aawaanne ne aayyiyo bonchcha yaagiyaagaa eraasa &quot; yaagiis .
bitanee , &quot; taani hegaa ubbaa naatettaasappe doommada ha77i gakkanaassikka naagays &quot; yaagiis .
yesuusi hegaa siyidi bitaniyaa , &quot; ha77ikka neeyyo issibay paccees; neeyyo de7iyaabaa ubbaa bayzzada he miishshaa hiyyeesawu gisha; neeni saluwan duretana; yaatada yaada tana kaalla &quot; yaagiis .
shin bitanee hegaa siyido wode , i daro dure gidiyo gishshawu qarettiis .
bitanee daro qarettidoogaa yesuusi be7idi , &quot; dure asi xoossaa kawotettaa gelanaagee waani metanddeeshsha !
dure asi xoossaa kawotettaa gelanaagaappe gaameelay marppiyaa xoo7iyaara aadhdhanaagee matattees &quot; yaagiis .
hegaa siyidaageeti , &quot; yaatin attanawu danddayiyay oonee ? &quot; yaagidosona .
shin yesuusi zaaridi , &quot; asawu danddayettennabay xoossawu danddayettees &quot; yaagiis .
pheexiroosi yesuusa , &quot; be7a; nuuni nuussi de7iya ubbabaa aggi bayidi , nena kaallida &quot; yaagiis .
yesuusi , &quot; taani inttessi tumaa gays; xoossaa kawotettaa gishshawu giiddi , keettaa woy aawaanne aayyiyo , woy ishantta , woy machchiyo , woy naata aggida asi ooninne ha77i baassi de7iyaagaappe daruwaa ekkana; q
assi sinttappe yaana wodiyankka merinaa de7uwaa ekkana &quot; yaagiis .
yesuusi tammanne naa77u erissiyo ashkkarata banaara efiiddi eta , &quot; nuuni ha77i yerusalaame kiyeettees; hananabaa yootiyaageeti xaafido tabay , asa na7aabay , ubbay polettana .
ayssi giikko , eti tana ayhuda gidenna asaassi aattidi immana; ta bolli qilliiccana; cuchchana; qassi tana wayssana;
eti tana lissuwan garafananne worana; shin taani heezzantto gallassi hayquwaappe denddana &quot; yaagiis .
shin erissiyo ashkkaratussi i yootidobaappe aybinne gelibeenna; i yootidobay etappe geemmin , eranawu danddayibookkona .
yesuusi yarkko gakkana matidaashin , issi qooqe bitanee woossiiddi , ogiyaa doonan uttiis .
uttidaagee daro asay aadhdhiyoogaa siyidi , &quot; hegee aybee ? &quot; yaagidi oychchiis .
asay , &quot; naazireeta yesuusi aadhdhees &quot; yaagidi ayyo yootiis .
yootin ba qaalaa xoqqu oottidi , &quot; daawita na7awu , yesuusaa , tana maararkkii ! &quot; yaagiis .
sinttan de7iyaageeti a , &quot; hayzza ! &quot; giidi hanqqettidosona; shin i ba qaalaa kaseegaappekka keehi xoqqu oottidi , &quot; daawita na7awu , tana maararkkii ! &quot; yaagiis .
yesuusi eqqidi , he qooqe bitaniyaa baakko ehaana mala azaziis . qooqee akko yiidi gakkana matishin ,
&quot; taani neeyyo ay oottanawu koyay ? &quot; yaagidi a oychchiis . oychchin qooqee , &quot; ta godawu , taani xeellanaagaa koyays &quot; yaagiis .
yaagin yesuusi a , &quot; xeella; nena ne ammanoy pattiis &quot; yaagiis .
sohuwaarakka a ayfee xeelli aggin , xoossaa galatiiddi , yesuusa kaalli bayiis . asa ubbay hegaa be7idi , xoossaa galatiis .
yesuusi yarkko giyo katamaara aadhdhees .
hegan zakkiyoosa giyo giiraa shiishshiyaageetu alaafee de7ees; i dure asa .
zakkiyoosi yesuusi oonakko be7anawu koyiis; shin i qantta gidido gishshawunne asay daro gidido gishshawu , be7anawu danddayibeenna .
yesuusi hegaara aadhdhiyo gishshawu , asaappe sinttawu woxxidi , yesuusa be7anawu issi ettaa xeeraa kiyiis .
yesuusi he sohuwaa gakkiiddi , pude xeellidi , &quot; zakkiyoosaa , taani hachchi ne son pe7anawu bessiyo gishshawu , eesuwan wodhdha &quot; yaagiis .
zakkiyoosi eesuwan ettaappe wodhdhidi , ufayssan yesuusa mokkiis .
hegaa be7ida asay ubbay , &quot; hagee nagaranchchaa son imatettanawu geliis &quot; yaagidi zuuzummiis .
shin zakkiyoosi eqqidi godaa , &quot; ta godawu , taani taassi de7iya ubbabaappe baggaa hiyyeesawu immana; qassi ooppenne wordduwan ekkidobaa gidikko , i bashshido mehiyaassi oyddu kushiyaa ayyo zaarana &quot; yaagiis .
yesuusi zakkiyoosassi yootiiddi , &quot; neenikka abrahaama zeretta gidiyo gishshawu , atotettay hachchi ha keettaa yiis .
ayssi giikko , taani , asa na7ay , bayidaagaa koyanawunne ashshanawu yaas &quot; yaagiis .
asay hegaa siyiyo wode , yesuusi yerusalaame matido gishshawunne etassi xoossaa kawotettay beettana matidobaa milatido gishshawu , etassi leemisuwaa yootiis .
hegaa gishshawu , hagaadan yaagiis; &quot; issi gita asi baassi kawotettaa ekkidi yaanawu , haaho dere biis .
ba ashkkaratuppe tammata xeesidi , taani yaanaashin , hagan zal77ite yaagidi , tammu pawunddiyaa etassi immiis .
&quot; shin a biittaa asay a ixxidi , hagee nu bolli kawotanawu koyokko yaagiiddi , asaa a geeduwaa kiittiis .
&quot; he gita asi kawotettaa ekkidi simmiis . simmidi ba miishshaa immido ashkkarati zal77idi , huuphiyan huuphiyan woqqaa worissidaakko eranawu , eta baakko xeegissiis .
&quot; xeegettida ashkkaratuppe koyroogee yiidi , ta godawu , ne miishshay tammu pawundde wodhdhiis yaagiis .
&quot; a goday a , hayyanaashsho ! neeni lo77o ashkkara; neeni ha qii guuttaban ammanettidaagaa gidido gishshawu , taani nena tammu katamatuyyo alaafe oottana yaagiis .
&quot; naa77anttoy yiidi , ta godawu , ne miishshay ichchashu pawundde wodhdhiis yaagiis .
&quot; a goday a , neenikka ichchashu katamatuyyo alaafe gida yaagiis .
&quot; heezzanttoy yiidi , taani curqqan xaaxada naaga wottido ne pawunddiyo hanno be7a .
ayssi giikko , neeni meqetti baynna asa gidiyo gishshawu , neessi yayyaas . neeni nebaa gidennabaa ekkaasa; zerabeennabaakka cakkaasa yaagiis .
&quot; yaagin , neeni iita ashkkara; ne doonay haasayidoban nena taani pirddana . taani tabaa gidennabaa ekkiyaagaa , qassi zerabeennabaa cakkiya meqetti baynna asa gidiyoogaa eradasa .
yaatin ta miishshaa ayssi dichchawu immabeykkii ? taani simmiyo wode ta miishshaa woriyaara ekkanaagaa shin attiis yaagiis .
&quot; he sohuwan eqqida asata , he pawunddiyaa appe wotti ekkidi , tammu pawunddee de7iyoogaayyo immite yaagiis .
&quot; yaagin , godawu , ayyo tammu pawunddee de7ees yaagidosona .
&quot; taani intteyyo odays; de7iyo ubbawu haray gujettana; shin baynnaagaappe haray atto , he de7iyaageekka appe ekettiichchana .
shin ha bantta bolli taani kawotana mala dosibeenna ta morkketa haa ehiidi , ta sinttan goora7ite giis &quot; yaagiis .
yesuusi hagaadan yaagidi haasayidoogaappe guyyiyan , etappe sinttatidi , yerusalaame biis .
yesuusi dabira zayte giyo deriyaa lanqqiyan de7iya beetafaaganne biitaaniyaa giyo katamata matido wode , erissiyo ashkkaratuppe naa77aa kiittidi ,
&quot; intteppe sinttan de7iya qeeri katamaa biite; biidi yaa gelosaara biron ooninne mulekka toggibeenna qashuwan de7iya hare maraa intte demmana; a birshshidi , haa ekki yiite .
ooninne inttena , hegaa ayssi birshsheetii ? yaagidi oychchikko , goday hagaa koyees yaagite &quot; yaagiis .
kiitettidaageeti biidi , yesuusi banttassi odidoogaadan demmidosona .
eti hare maraa birshshishin , a godati , &quot; hare maraa ayssi birshsheetii ? &quot; yaagidosona .
yaagin eti , &quot; goday hagaa koyees &quot; yaagidi ,
hare maraa yesuusakko ehiidi , bantta maayuwaa a zokkuwan hiixxidi , yesuusa togissidosona .
yesuusi toggidi biishin , bantta maayuwaa i biyo ogiyan hiixxidosona .
i dabira zayte deriyaa dugettaa wodhdhana matishin , a kaalliya ubbay xoossay oottido malaata ubbaa be7ido gishshawu ufayttidi , xoossaa galatanawu bantta qaalaa xoqqu oottidi ,
&quot; godaa sunttan yiya kawoy anjjettidaagaa; saluwan sarotettay gido . qassi salo ubbaappe bolla saluwan de7iya xoossay bonchchetto &quot; yaagidosona .
asaa giddoppe issi issi parisaaweti yesuusa , &quot; tamaarissiyaagoo , ne erissiyo ashkkarata hayzzite giikkii ? &quot; yaagiis .
yesuusi zaaridi , &quot; taani intteyyo odays; hageeti co77u giikko , shuchchaykka waassana &quot; yaagiis .
katamaa gakkanawu i matidi , katamaa be7ido wode qarettidi yeekkiiddi ,
hagaadan yaagiis; &quot; sarotettay yiyo ogiyaa hachchi nenakkonne erarkkiishsha ! shin ha77i hegee ne ayfiyaappe geemmiis .
ayssi giikko , ne bolli yaana wodee de7ees; he wode ne morkketi urqqaa nukkidi , godaa essana . he godan nena yuushshi aattidi diridi , ubba baggaara neeyyo ogiyaa gorddana .
nenanne ne dirssaa giddon de7iya ne asaa mentterettana . xoossay nena be7anawu yiido wodiyaa neeni akeekabeenna gishshawu , ne morkketi shuchcha ubbaa issuwaa issuwaa bollaappe denttidi laalana &quot; yaagiis .
yesuusi beeta maqidasiyaa gelidi , hegan zal77iyaageeta , &quot; xoossaa maxaafan ,
ta keettay xoossaa woossiyo keetta gidana geetettidi xaafetti uttiis; shin intte a panggati qosettiyo gonggolo kessideta &quot; yaagidi eta yedetaa doommiis .
yesuusi ubba gallassi beeta maqidasiyan tamaarissees . qeese halaqati , higgiyaa tamaarissiyaageetinne gita asay a xayssanawu koyoosona .
shin asay ubbay a haasayaappe issoy attennan ezggi uttido gishshawu , a woriyo ogee etawu xayiis .
issi gallassi yesuusi asaa tamaarissiiddinne wonggeliyaa mishiraachchuwaa yootiiddi beeta maqidasiyan de7ishin , qeese halaqatinne higgiyaa tamaarissiyaageeti cimatuura issippe akko yiidi a ,
&quot; neeni hagaa oottanawu neeyyo ay alaafetetti de7ii ? woy neeyyo ha alaafetettaa immiday oonee ? ane nuussi oda &quot; yaagidosona .
yesuusi zaaridi , &quot; taani qassi inttena issibaa oychchays; taassi odite;
yohaannisi xammaqiyo alaafetettaa ekkidoy xoossaappeeyye woy asappee ? &quot; yaagiis .
eti bantta giddon palamaa doommidi , &quot; nuuni woyganee ? xoossaappe yiis yaagikko , i nuna , yaatin yohaannisi yootidoogaa ayssi ammanibeekketii ? yaagana .
shin nuuni , asappe yiis yaagikko , ha asay ubbay yohaannisi hananabaa yootiyaagaa gididoogaa eri uttido gishshawu , nuna shuchchan caddana &quot; yaagidosona .
hegaa gishshawu eti , &quot; he alaafetettaa i awappe ekkidaakkonne nuuni erokko &quot; yaagidosona .
yesuusi , &quot; taanikka hagaa ay alaafetettan oottiyaakko , intteyyo odikke &quot; yaagiis .
yaagidi asaassi ha leemisuwaa yootiis; &quot; asa issoy woyniyaa turaanne tokkido sohuwaa kottawu immidi , haaho dere biidi , daro gam77iis .
woyniyaa ayfiyaa maxiyo wodee gakkin , woyniyaa ayfiyaappe bana gakkiyaagaa ekkidi yaana mala , issi ashkkaraa ba kottaawatukko kiittiis; shin kottaawati a ashkkaraa wadhdhidi , kushe mela yedettidosona .
qassi hara ashkkaraa etakko kiittiis . eti akka wadhdhidi kawushshidi , kushe mela yeddidosona .
qassi heezzantto ashkkaraa kiittiis . kiittidoogaa masunxxissidi , woyniyaa turaa giddoppe gaxi kessi olidosona .
&quot; woyniyaa turaa goday , yaatin taani waatoo ? taani siiqiyo ta na7aa kiittana; eti a bonchchanaakkonne ooni erii yaagidi qoppiis .
&quot; shin kottaawati a be7idi , bantta giddon haasayiiddi , hagaa laattanaagee a; gadiyaa nuuni laattanawu a woroos yaagidosona .
na7aa woyniyaa turaa giddoppe gaxaa kessidi woridosona . &quot; simmi woyniyaa turaa goday eta waatanee ?
yiidi , he kottaa oottiyaageeta wori wurssidi , woyniyaa turaa kottaa oottiya hara asawu immana &quot; yaagiis . asay hegaa siyidi , &quot; hegee hanoppo &quot; yaagiis .
yesuusi etakko xeellidi , &quot; yaatin , gimbbiyaageeti karidi ixxido shuchchay godaa xaphuwaa minttiya , ubbaappe aadhdhiya shuchcha gidiis geetettidi maxaafan xaafettidaagee hegee aybee ?
he shuchchaa bolli kunddiya ubbay meqerettana; shin he shuchchay asa bolli kunddikko , he kunddido uraa gaaccana &quot; yaagiis .
higgiyaa tamaarissiyaageetinne qeese halaqati yesuusi ha leemisuwaa bantta bolli odidoogaa erido gishshawu , he wode a oyqqanawu koyidosona; shin asaassi yayyidosona .
hegaassi injjetiya wodiyaa naagidi , yesuusa haasayissiiddi , a doonaappe balabaa demmidi , a oyqqinne deriyaa haariyaagaa wolqqaassinne a alaafetettaassi aattidi immana mala , xillo milatiiddi xillo gidenna kafota akko yeddidosona .
he kafoti yesuusa , &quot; tamaarissiyaagoo , neeni haasayiyoogeenne tamaarissiyoogee likke gidiyoogaa nuuni eroos; neeni xoossaa ogiyaa tumatettan tamaarissiyoogaappe attin , asa shaakkennaagaa eroos .
nuuni roome biittaa kawuwaa qeesaarayyo giiraa giiriyoogee wogeeyye woga gidennee ? &quot; yaagidi oychchidosona .
shin yesuusi eti cimmiyo cimuwaa eridi , &quot; tana ayssi paacceetii ?
issi santtimiyaa tana bessite; ha santtimiyaa bolli de7iya meraynne sunttay oogee ? &quot; yaagidi eta oychchiis . oychchin , eti zaaridi , &quot; roome biittaa kawuwaa qeesaaraagaa &quot; yaagidosona .
yesuusi eta , &quot; yaatikko qeesaaraagaa qeesaarassi , xoossaagaa xoossaassi immite &quot; yaagiis .
asaa sinttan a haasayan a oyqqiyoobaa demmanawu danddayibookkona; hegaa gishshawu , i zaarido zaaruwan garamettidi , co77u giidosona .
hayqqida asi denddenna giya saaduqaawetuppe issi issi asati yesuusakko yiidi ,
hagaadan yaagidi , a oychchidosona; &quot; tamaarissiyaagoo , muusee nuuyyo higgiyaa xaafiiddi , machcho ekkida asi na7a yelennan hayqqikko , he hayqqidaagaa ishay a machchiyo ayssidi , ba ishaayyo na7a yelanawu bessees yaagiyaagaa xaafiis .
issi wode laappun ishantti de7iyaageetuppe bayray machchiyo ekkidi , na7a yelennan hayqqiis .
hayqqin naa77anttoy o ayssiis;
qassi heezzanttoykka o ayssiis; hegaadan laappunatikka na7a yelennan hayqqidosona .
hegaappe guyyiyan , qassi he maccaasiyaa hayqqaasu .
yaatin hayqqida asay hayquwaappe denddiyo gallassi , a etappe awugaayyo machcho gidanee ? ayssi giikko , laappunatikka o ekkidosona &quot; yaagidosona .
yesuusi zaaridi , etassi hagaadan yaagiis; &quot; ha wodiyaa asay machchiyo ekkees; maccaageeti azinaa geloosona .
shin hayquwaappe denddidi , sinttappe yiya wodiyan de7anawu bessiya attumaasaynne maccaasay ekkennanne gelenna .
ayssi giikko , eti kiitanchchatu mala gidiyo gishshawu , naa77anttuwaa hayqqanawu danddayokkona . qassi eti hayquwaappe denddido gishshawu , xoossaa naata .
shin hayqqida asay denddanabaa muusee geeshshidi erissiis . xaragettiya buuraabaa odiya sohuwankka godaabaa i yootiiddi , abrahaama xoossaa , yisaaqa xoossaa , yaaqooba xoossaa yaagiis .
ubbay ayyo merinawu de7iyaageeta gidido gishshawu , xoossay merinawu de7iyaageetu xoossaa gidiyoogaappe attin , hayqqidaageetu xoossaa gidenna &quot; yaagiis .
higgiyaa tamaarissiyaageetuppe issoy issoy yesuusa , &quot; tamaarissiyaagoo , neeni giidoogee lo77o &quot; yaagiis .
ayssi giikko , naa77anttuwaa issibaakka a oychchanawu xalibookkona .
yesuusi qassi eta yaagiis; &quot; eti woygidi kiristtoosa daawita na7a giyoonaa ?
ayssi giikko , daawiti mazamure maxaafan , goday ta godaa;
&quot; taani ne morkketa neeni yedhdha eqqiyoobaa oottana gakkanaassi , hagan taappe ushachcha baggaara utta &quot; giis yaagiis .
&quot; daawiti kiristtoosa , godaa giidi xeesikko , yaatin kiristtoosi waanidi , daawita na7a gidii ? &quot; yaagiis .
yesuusi ba erissiyo ashkkarata asay ubbay siyishin ,
&quot; higgiyaa tamaarissiyaageetuppe naagettite; eti adussa maayuwaa maayidi yuuyiyoogaanne giyaa sohuwankka asay eta bonchchidi sarotiyoogaanne dosoosona; ayhuda woosa keettan daro lo77iya oydiyaa dosoosona; asi banttana imattiyoosankka bonchcho sohuwaa dosoosona .
eti am77etu keettaa bonqqidi , banttawu lo77o milatanawu xoossaa woosaa adussoosona; eti ubbaappe aadhdhiya pirddaa ekkana &quot; yaagiis .
yesuusi ubbasaa xeelliiddi , dure asay ba miishshaa beeta maqidasiyan muxuwaataa yeggiyo saaxiniyan yeggiyoogaa be7iis .
issi daro hiyyeesa am77iyaa naa77u bakkannaa hegan yeggiyoogaa be7idi ,
&quot; taani intteyyo tumaa gays; ha hiyyeesa am77iyaa ubbaappe darissada yeggaasu .
ayssi giikko , hageeti ubbay bantta palahida miishshaappe yeggidosona; shin a ba pacaappe bawu de7iya aquwaa muleera imma aggaasu &quot; yaagiis .
etappe issoy issoy beeta maqidasee lo77o shuchchaaninne xoossaassi imettidaban lo77idaagaa haasayishin yesuusi ,
&quot; ha intte be7iyo ubbay issi shuchchi attennan , ubbay qolettana wodee yaana &quot; yaagiis .
yesuusi erissiyo ashkkarati , &quot; tamaarissiyaagoo , yaatin , hegee awude hananee ? hegee hanana wodiyaa erissiya malaatay ayba gidanee ? &quot; yaagidi a oychchidosona .
yesuusi , &quot; baloppite; naagettite; ayssi giikko , daro asati ta sunttan , taani kiristtoosa; wodee matattiis yaagiiddi , yaana . eta kaallidi booppite .
olanne ooshsha siyiyo wode dagammoppite; ayssi giikko , hegaa mala yohoy koyroora hanana bessees; shin hegee wurssettay gakkana matiis giyoogaa gidenna &quot; yaagiis .
he wode yesuusi haasayiiddi , &quot; deree deriyaa bolli , kawotettay kawotettaa bolli denddana .
biittay wolqqappe qaaxxiyoogee , daro sohuwan koshay , wurssiya harggee yaana . yashissiyaabaynne gita malaatay saluwaappe yaana .
&quot; shin ha ubbay hananaappe kase , eti inttena oyqqananne wayssana; ta sunttaa gishshawu , inttena ayhuda woosa keettaa asatuyyo aattidi immananne; qasho keettankka qashissana . qassi inttena kawuwaa sinttinne deriyaa haariyaagaa sintti efaana .
hegee inttessi ta gishshawu , eta sinttan markkattanawu lo77o wode gidana .
hegaa gishshawu , issibaa intte wozanan oyqqite; hegee aybee giikko , intte waatidi zaaruwaa immanaakko , koyroora hirggoppite giyoogaa .
ayssi giikko , intte morkketuppe ooninne inttenaara eqettanawunne palamettanawu danddayenna haasayaa minotettaanne aadhdhida eratettaa taani inttessi immana .
haray atto inttena yelidaageetikka , ishantti , dabboti , laggetikka , inttena aattidi immana . intteppekka issuwaa issuwaa eti worana .
ta sunttaa gishshawu , inttena ubbay ixxana; shin
intte huuphiyaa binnaanaappe issoynne xayenna .
danddayan intte intte shemppuwaa ashshana .
&quot; shin wotaaddaran yerusalaamee diretti uttidaashin intte be7iyo wode , yerusalaame xayoy matattidoogaa erana .
he wode yihudan de7iyaageeti deriyaakko baqatona; katama giddon de7iyaageeti katamaappe kiyona; gaxa biittan de7iyaageeti katamaa geloppona .
ayssi giikko , xoossaa maxaafatun xaafettidaagee ubbay polettanawu , xoossay halo kessiyo wodee hagaa .
he wode shahaara maccaasatuyyoonne xanttiya maccaasatuyyo aayye7ana; ayssi giikko , sa7aa bollan gita metoy yaana . ha asaa bollankka iita hanqqoy yaana .
eti qara bisuwan qanxxettidi hayqqana; eti dere ubban omoodettana; ayhuda gidenna asay bantta wode polettana gakkanaashin , yerusalaame katamaa yedhdhana .
&quot; awa ayfiyaaninne aginan xoolinttiyan malaatay beettana; sa7an de7iya issi issi dere asay abbaynne beetay guummiyoogaa siyidi , hananabay etassi erettennan ixxin metootana .
asay sa7aa bolli yaanabaa ubbaa naagiiddi , yashshan daafurana; ayssi giikko , saluwan de7iya wolqqati qaaxxana .
he wode taani , asa na7ay , wolqqaaranne gita bonchchuwaara shaara giddoora yiishin , eti be7ana .
hegee hananawu doommiyo wode , intte wozettiyo wodee matiyo gishshawu , xoqqu giidi , pude xeellite &quot; yaagiis .
yesuusi etassi hagaadan yaagidi , leemisuwaa yootiis; &quot; balasiyo giyo mittiyoonne hara mitta ubbaa akeekite .
eta hayttay aacaa doommiyoogaa intte be7iyo wode , bonee matattidoogaa intte ereeta .
hegaadankka intte hegee haniyoogaa be7iyo wode , xoossaa kawotettay gakkana matattidoogaa erana .
&quot; taani intteyyo tumaa odays; ha ubbabay hanana gakkanaashin , ha wodiyaa asay hayqqiichchenna .
saloynne sa7ay aadhdhana; shin ta qaalay mulekka aadhdhenna .
&quot; shin muussan , ushshan , mattooninne aqossi hirggiyooban intte wozanay balenna mala , qassi intte qoppennan he gallassay intte bolli yeennaadan , inttena naagite .
ayssi giikko , he gallassay sa7a ubban de7iya asa ubbaa piriyaadan oyqqana .
simmi intte he yaanabaa ubbaappe attanawunne ta sinttan asa na7aa sinttan , eqqanawu danddayana mala , ubba wode xoossaa woosan minnite &quot; yaagiis .
yesuusi gallassi gallassi beeta maqidasiyan tamaarissees; shin qammi qammi dabira zayte deriyaa kiyidi aqees .
asa ubbay i tamaarissiyoogaa siyanawu guuraara akko beeta maqidasiyaa yees .
oyttaa miyo paasikaa baalaa gallassaa bonchchiyo wodee gakkana matiis .
qeese halaqatinne higgiyaa tamaarissiyaageeti asaassi yayyiyo gishshawu , yesuusa woriyo ogiyaa koyoosona .
hegaappe guyyiyan , seexaanay tammanne naa77u erissiyo ashkkaratuppe issuwan , asqqoroota giyo yihudan gelin ,
yihuday biidi , qeese halaqatuuranne beeta maqidasiyaa wotaaddarata azaziyaageetuura , &quot; yesuusa waata aattada immoo &quot; giidi haasayiis .
haasayin eti ufayttidi , yihudaa , &quot; nuuni neessi miishsha immana &quot; yaagidi odidosona .
i ero yaagidi , asi baynnasan etassi yesuusa aattidi immanawu injjetiya wodiyaa wochchees .
oyttaa miyo gallassaa bonchchiyo wodee gakkiis . he gallassan paasikaassi anqqara dorssa shukkanawu bessees .
yesuusi pheexiroosanne yohaannisa , &quot; nuuni paasikaa baalaa bonchchiyo gallassan maana qumaa biidi giigissite &quot; yaagidi kiittiis .
kiittin , &quot; nuuni awan giigissanee ? &quot; yaagidi a oychchidosona .
yesuusi eta hagaadan yaagiis; &quot; siyite; katamaa intte gelanawu biishin , otuwan haattaa tookkida issi bitanee inttenaara gayttana . a kaallidi , i geliyo keettaa gelite .
gelidi keettaawaa , tamaarissiyaagee nena , &quot; taani ta erissiyo ashkkaratuura paasikaa baalaa bonchchiyo gallassan qumaa maanawu imatta kifilee awaanee ? &quot; yaagees yaagite .
keettaaway inttena pooqiyaa bollan de7iya makettida aaho kifiliyaa bessana . hegan qumaa giigissite &quot; yaagiis .
eti biidi , yesuusi banttawu yootidoogaadan demmidi , yaani paasikaa baalaa bonchchiyo gallassi maana qumaa giigissidosona .
qumaa miyo wodee gakkin , yesuusi ba kiittido tammanne naa77atuura issippe maanawu uttiis .
uttidi yaagiis; &quot; taani waayettanaappe kasetada , inttenaara ha paasikaa baalaa bonchchiyo gallassan miyo qumaa maanawu daro amottaas .
ayssi giikko , taani inttessi odays; hegee xoossaa kawotettan polettana gakkanaashin , taani naa77anttuwaa hegaa miikke &quot; yaagiis .
yaagidi yesuusi burccukkuwaa ekkidi , xoossaa galatidi , &quot; heyte; hagaa burccukkuwan de7iyaagaa shaakkidi uyite .
ayssi giikko , taani inttessi odays; xoossaa kawotettay yaana gakkanaashin , hachchippe doommada woyniyaa eessaa uyikke &quot; yaagiis .
qassi oyttaa ekkidi , xoossaa galatiis; he oyttaa menttidi , etassi immidi , &quot; hagee intteyyo imettida ta ashuwaa; hagan tana hassayite &quot; yaagiis .
kahuwaa mirggidoogaappe guyye baggan , kaseegaadan burccukkuwaa etassi immidi , hagaadan yaagiis; &quot; hagee inttessi gukkiya ta suuttan maacettida ooratta maachchaa .
&quot; shin be7ite; tana aattidi immana bitanee tanaara masoofiyan issippe mees .
ayssi giikko , taani asa na7ay , xoossay ba qofaa qachchidoogaadan bays; shin tana aattidi immana uraassi aayye7ana &quot; yaagiis .
bantta giddoppe hegaadan oottanawu ooni qoppidaakko , issoy issuwaa oychchidosona .
qassi bantta ubbaappe ooni gitakko bantta giddon palamettidosona .
palamettin yesuusi eta yaagiis; &quot; ha sa7an de7iya kawoti bantta asaa godatoosona . eta haariyaageeti kehiyaageeta geetettoosona .
shin intteppe gitatiyaagee intte ubbaappe guuxxiyaagaa mala gidanaappe attin , intte hegaadan hanoppite; inttena haariyaagee inttessi ashkkaradan hano .
qumaa maanawu uttiyaagee giteeyye qumaa sinttawu aattiyaagee gitee ? qumaa maanawu uttidaagee gita gidennee ? shin taani intte giddon qumaa sinttawu aattiya ashkkara mala .
&quot; qassi taani paacettiyo wode tana yeggibeennaageeta .
ta kawotettan taani qumaa miyo sohuwan intte maana malanne , uyana mala ,
qassi tammanne naa77u israa7eela zaretu bolli pirddiiddi , araatatun uttana mala , ta aaway tana sunttidoogaadan , taani inttena sunttays &quot; yaagiis .
goday , &quot; simoonaa , simoonaa , akeeka; asay gisttiyaa harqqiyoogaadan , seexaanay inttena harqqanawu xoossaa woossin , xoossay ero giis .
shin taani ne ammanoy bayenna mala , neessi xoossaa woossaas; neeni taakko simmiyo wode , ne ishantta minttetta &quot; yaagiis .
simooni , &quot; godawu , taani nenaara qasho keettaa baanawu , qassi nenaara hayqqanawukka giigaas &quot; yaagiis .
shin yesuusi , &quot; pheexiroosaa , taani neeyyo odays; hachchi qammi , kuttoy waassanaappe kase , neeni tana eriyoogaa heezzutoo kaddana &quot; yaagiis .
yesuusi ba erissiyo ashkkaratussi , &quot; korjjoy woy qarcciiti woy caammi baynnan taani inttena kiittido wode , inttessi paccidabi de7ii ? &quot; yaagiis . yaagin eti , &quot; aybinne baawa &quot; yaagidosona .
yesuusi eta , &quot; shin ha77i korjjoy woy qarcciiti de7iyoy ooninne ekki efo . bisoy baynna uray ooninne ba maayuwaa bayzzidikka issi biso shammo .
ayssi giikko , taani inttessi odays; xoossaa maxaafan xaafettida tabay polettiyo gishshawu , hagee mooranchchatuura paydettiis geetettidi xaafettidaagee tanan polettanawu bessees &quot; yaagiis .
erissiyo ashkkarati , &quot; godawu , hagan naa77u bisoti de7oosona &quot; yaagin yesuusi , &quot; hegee gidana &quot; yaagiis .
yesuusi katamaappe kiyidi , haroodeegaadan dabira zayte deriyaa kiyiis . qassi erissiyo ashkkaratikka a kaallidosona .
he sohuwaa gakkidi , &quot; paaciyan intte gelennan attana mala , xoossaa woossite &quot; yaagiis .
shuchchaa olin gakkiyo sohuwaa keenaa etappe haakki biidi gulbbatidi
xoossaa , &quot; ta aawawu , neeni koyiyoobaa gidikko , ha burccukkuwaa taappe digga; shin neeni koyiyoobay hanoppe attin , taani koyiyoobay hanoppo &quot; yaagidi woossiis .
saluwaappe yiidi minttettiya kiitanchchay ayyo beettiis .
ba wozanaa giddon mishettidi , daro minttidi woossees . i cawattiyo caway sa7an xokkiya suutta milatees .
woosaappe denddidi , ba erissiyo ashkkaratukko guyye biis . biidi eti daro qarettido gishshawu , daafuridi xiskkidaageeta demmidi ,
&quot; ayssi xiskkeetii ? paaciyan gelennan attana mala , denddidi xoossaa woossite &quot; yaagiis .
i biron hegaa haasayishin , asay yiis . tammanne naa77u erissiyo ashkkaratuppe issi yihudaa giyoogee he asaa kaalettiiddi , yesuusa yeranawu akko shiiqiis .
shin yesuusi a , &quot; yihudaa , neeni tana asa na7aa yerada aatta immay ? &quot; yaagiis .
yesuusaara de7iya erissiyo ashkkarati hegaa be7ido wode a , &quot; godawu , nuuni eta bisuwan shocanee ? &quot; yaagidosona .
etappe issoy qeese ubbatu halaqaa ashkkaraa shocidi , a ushachcha hayttaa qanxxi oliis .
shin yesuusi , &quot; aggite &quot; yaagidi , a hayttaa bochchidi pattiis .
hegaappe guyyiyan , yesuusi baakko yiida qeese halaqata , beeta maqidasiyaa wotaaddarata azaziyaageetanne cima asaa hagaadan yaagiis; &quot; tana pangga kessidi , pangga oyqqiyoogaadan oyqqanawu bisonne dulla oyqqidi yiidetii ?
taani beeta maqidasiyan gallassi gallassi inttenaara de7iyo wode tana oyqqibeekketa; shin hagee intte wodenne xumaa wolqqaa wode &quot; yaagiis .
yesuusa qachchidi , qeese ubbatu halaqaa soo ekki efiidosona . qassi pheexiroosi haahuwan kaalliis .
eti dirssa giddon tamaa eettidi , issippe uttidaashin , pheexiroosikka eta giddo gelidi , utti bayiis .
issi ashkkariyaa pheexiroosi tamaa achchan uttidaagaa be7idaara tishshi ootta xeellada , &quot; hageekka aara issippe de7ees &quot; yaagaasu .
shin pheexiroosi , &quot; ha mishiree , taani a erikke &quot; yaagidi kaddiis .
guuttaa gam77ishin , issoy pheexiroosa be7idi , &quot; neenikka etaara issippe de7aasa &quot; yaagiis . shin pheexiroosi , &quot; hagoo , taani etaara issippe de7ikke &quot; yaagiis .
hara bitanee issi saate gidiyaagaa keenaappe guyyiyan , &quot; ha bitaneekka galiila asa gidiyo gishshawu , aara de7iyoogee tuma &quot; yaagidi minttidi odiis .
shin pheexiroosi , &quot; hagoo , neeni giyoobay aybakko taani erikke &quot; yaagiis . i biron haasayishin , sohuwaarakka kuttoy waassi aggiis .
goday guyye simmidi , pheexiroosa xeelliis . xeellin pheexiroosi goday bana , &quot; neeni hachchi kuttoy waassanaappe kase , heezzutoo tana kaddana &quot; giidoogaa hassayiis .
pheexiroosi kare kiyidi , mishettidi yeekkiis .
yesuusa oyqqida asati shocoosonanne a bolli qilliiccoosona .
a ayfiyaa goozidi , &quot; nena dechchiday oonee ? ane hananabaa yoota &quot; yaagidi a oychchidosona .
qassi a hara daro cashshaa cayidosona .
wonttin dere cimati , qeese halaqatinne higgiyaa tamaarissiyaageeti issisaa shiiqidi , yesuusa bantta shiiqidosaa efiidi ,
&quot; kiristtoosi nenee ? nuussi oda &quot; yaagidosona . shin i yaagidi zaariis; &quot; taani inttessi odikko , tana ammanekketa .
qassi taani inttena oychchikko odekketa; woy tana qashuwaappe birshshekketa .
shin taani asa na7ay , ha77ippe doommada , wolqqaama xoossaappe ushachcha baggaara uttana &quot; yaagiis .
eti ubbay yesuusa , &quot; yaatin neeni xoossaa na7ee ? &quot; yaagidosona . yaagin i zaaridi , &quot; intte tana , neeni xoossaa na7aa giyoogaa tumaa geeta &quot; yaagiis .
eti , &quot; nuuni nu huuphiyan a doonaappe siyida; simmi hagaappe sinttan nuna ay markka koshshii ? &quot; yaagidosona .
eti ubbay issippe denddidi , yesuusa philaaxoosakko efiidosona .
efiidi , &quot; hagee nu dere asaa balettishin , asay roome biittaa kawuwaassi giiraa immenna mala diggishiininne qassi , taani kawuwaa yaagishin demmida &quot; yaagidi yesuusa mootuwaa doommidosona .
philaaxoosi yesuusa , &quot; neeni ayhudatu kawoo ? &quot; yaagidi oychchiis . yesuusi zaaridi a , &quot; neenikka gaasa &quot; yaagiis .
philaaxoosi qeese halaqatussinne asaassi odiiddi , &quot; ha bitaniyaa bolli taani haray atto issi moorokka demmabeykke &quot; yaagiis .
shin eti , &quot; hagee galiilappe doommidi , haray atto hagaa gakkanaashinkka , yihudaa biitta ubban tamaarissiiddi , asa ooshshees &quot; yaagidi minttidi yootidosona .
philaaxoosi hegaa siyido wode , &quot; i galiila asee ? &quot; yaagidi oychchiis .
philaaxoosi heeroodisi heemmiyo biittan yesuusi de7iyoogaa eridi , he wode yerusalaamen de7iya heeroodisakko a yeddiis .
heeroodisi yesuusa be7anawu daro wodiyaappe doommidi amotti uttido gishshawu , a be7ido wode daro ufayttiis . i amottidoogee kase yesuusabaa siyidoogaassa . qassi yesuusi oottiyo malaataappe be7ana yaagidi , qoppiiddi de7ees .
heeroodisi yesuusa darobaa oychchiis; shin yesuusi ayyo aynne zaaribeenna .
qeese halaqatinne higgiyaa tamaarissiyaageeti a minttidi mootiiddi , hegan eqqi bayidosona .
heeroodisinne a wotaaddarati yesuusa karidi , a bolli qilliiccidosona . alleequwaara de7iya maayuwaa a mayzzidi , philaaxoosakko zaaridi yeddidosona .
hegaappe kase bantta giddon morkketti uttida philaaxoosinne heeroodisi he gallassi dabbotidosona .
philaaxoosi qeese halaqata , deriyaa haariyaageetanne asaa issippe xeesidi ,
hagaadan yaagiis; &quot; asa balettees yaagidi ha bitaniyaa taakko ehiideta; be7ite; taani a intte sinttan qoridoogaappe guyyiyan , intte a mootido mootuwan a bolli aynne balabaa demmabeykke .
qassi heeroodisi a nuukko haa yeddido gishshawu , a bolli aynne demmibeennaagee erettees . be7ite; ha bitanee bana worissanawu bessiyaabaa aynne oottibeenna .
hegaa gishshawu , taani a lissuwan garafada , birshsha yeddana &quot; yaagiis .
philaaxoosayyo paasikaa bonchchiyo gallassan issi ura qashuwaappe birshshiyo meezee de7ees .
shin eti ubbay issippe , &quot; ha bitaniyaa worada nuussi barbbaana birshsha &quot; yaagiiddi wocamidosona .
barbbaani kataman ooshshaa kessidi , asa worido gishshawu , qasho keettan qashettidi de7ees .
philaaxoosi yesuusa birshshanawu koyidi , naa77anttuwaa etassi haasayiis .
shin eti , &quot; masqqaliyaa bolli misimaariyan a xishada kaqqa ! kaqqa ! &quot; yaagiiddi wocamoosona .
heezzanttuwaa philaaxoosi eta , &quot; ayssi ? i ay iitabaa oottidee ? shemppo worissiya iitabaa a bolli demmabeykke; hegaa gishshawu , lissuwan a garafada , birshsha yeddana &quot; yaagiis .
shin yesuusi masqqaliyaa bolli misimaariyan xishettidi kaqettana mala , eti qaalaa xoqqu oottidi , minttidi yootidosona . eta wocamaynne qeese halaqatu qaalay darido gishshawu ,
eti woossiiddi uttido pirddaa philaaxoosi yesuusa bolli pirddiis .
yaatidi kase eti birshshissarkkii yaagidi woossiiddi uttido bitaniyaa birshshissiis; birshshettidaagee ooshshaa gishshawunne shemppuwaa worido gishshawu qashettida bitaniyaa . shin eti yesuusa bantta koyidoogaadan oottana mala , philaaxoosi a etassi aattidi immiis .
yesuusa efiiddi , issi simoona giyo qareena biitta asi gaxaappe katamaa yiyaagaa oyqqidi , yesuusappe guyyeera tookkana mala , masqqaliyaa a bolli wottidosona .
yeekkiiddinne waassiiddi uttida maccaasatinne keehi daro asay issippe a kaalliis .
shin yesuusi etakko simmidi , hagaadan yaagiis; &quot; yerusalaame maccaasatoo , taassi yeekkoppite;
shin asay , mayne maccaasati , na7a mulekka yelibeenna maccaasati , na7a mulekka xanttibeenna maccaasati bantta haylawu yaagana gallassay yiyo gishshawu , intte huuphessinne intte naatussi yeekkite .
he wode eti dereta , nu bolli kunddite ! yaagana . keratakka , nuna genttite ! geettaa doommana .
ayssi giikko , eti qayye mittaa hagaadan oottiyaageeta gidikko , mela mittaa waataneeshsha ? &quot; yaagiis .
iitabaa oottida naa77u asatakka yesuusaara gattidi woranawu efiidosona .
guuggiyaa giyo sohuwaa gakkidi , masqqaliyaa bolli misimaariyan yesuusa xishidi kaqqidosona . he iitabaa oottidaageetakka he sohuwan issuwaa yesuusappe ushachcha baggaara , issuwaa haddirssa baggaara , masqqaliyaa bolli misimaariyan xishidi kaqqidosona .
yesuusi , &quot; ta aawawu , eti bantta oottiyoogaa erenna gishshawu , eta nagaraa atto ga &quot; yaagiis . a maayuwaa shaakkidi , saamaa yeggidosona .
asay eqqidi xeellishin , deriyaa haariyaageeti , &quot; harata ashshiis; xoossay doorido a i gidikko , ane bana ashsho &quot; yaagiiddi a karidi qilliiccoosona .
qassi wotaaddarati akko shiiqidi , woyniyaa eessaa caalaa ehiidi ,
&quot; neeni ayhudatu kawo gidikko , ane ne huuphiyaa ashsha &quot; yaagidi a bolli qilliiccoosona .
qassi , &quot; hagee ayhudatu kawuwaa &quot; giidi , giriike qaalan , roomaysxxe qaalaaninne ibraysxxe qaalan xaafido xifatee a huuphessaara de7ees .
iitabaa oottidi masqqaliyan kaqettida asatuppe issoy , &quot; neeni a gidikko , ane nenanne nunanne ashsha &quot; yaagidi yesuusa naassiis .
shin hankkoy a , &quot; neeni hagaa mala pirddan de7ayddakka xoossaassi yayyikkii ?
nuuni nu oosuwaa malaa ekkiyo gishshawu , nuussi imettida pirdday bessiyaagaa; shin hagee aynne iitabaa oottibeenna &quot; yaagidi a hanqqettiis .
i yesuusa , &quot; yesuusaa , neeni ne kawotettaa wolqqan yiyo wode , tana dogoppa &quot; yaagiis .
yaagin yesuusi , &quot; taani neessi tumaa odays; hachchi neeni tanaara gannatiyan de7ana &quot; yaagiis .
he wode usuppun saate heera gidin , away xumiis; uddufun saate gakkanaashin , biitta ubban sa7ay xumiis .
xumin beeta maqidasiyan kaqettida magalashoykka naa77u kiyidi , pooshetti wodhdhiis .
yesuusi qaalaa xoqqu oottidi , &quot; ta aawawu , taani ta shemppuwaa ne kushiyan wottays &quot; yaagidi hayqqi bayiis .
mato halaqay hegaa be7idi , &quot; hagee tumu xillo asa &quot; yaagidi xoossaa galatiis .
hegaa be7anawu issisaa shiiqi uttida asay ubbay hegaa be7ido wode , bantta tiraa bubbuxiiddi , soo simmidosona .
yesuusa eriya asay ubbaynne galiilappe a kaallida maccaasati hegaa be7iiddi , haahuwan eqqidosona .
yaa7aa alaafetuppe issi yooseefa giyo lo77o xillo bitanee de7ees .
yooseefi eta zoretaanne eta oosuwaa dosibeenna . i armmaatiyaasa geetettiya ayhudatu katamaa asa; qassi xoossaa kawotettaa naagiiddi uttiis .
he bitanee philaaxoosakko biidi , yesuusa ahaa ekkanawu woossiis .
yooseefi masqqaliyaappe ahaa wottidi , moogo afalan xaaxiis . xaaxidi shuchchaa woocido asa moogiyo gonggoluwaa giddon kase ooninne moogettibeennaagan ahaa wottiis .
hegee sambbataassi giigettiyo gallassa; sambbatay doommana hanees .
galiilappe yesuusaara yiida maccaasati yooseefa kaalliiddi , yesuusi moogettido gonggoluwaanne a ahaa waati wottidaakko be7idosona .
be7idi soo simmidi , shittuwaanne tiyettiyoobaa giigissidosona . higgee azaziyoogaadan , sambbatan shemppidosona .
shin woggaa gallassi wonttimaattan maccaasati bantta giigissido shittuwaa ekkidi , yesuusi moogettido gonggoluwaa biidosona .
biidi , gonggoluwaa doonaappe shuchchaa gonddorssidoogaa be7idosona .
shin giddo gelidi , godaa yesuusa ahaa demmibookkona .
maccaasati , &quot; haha ! laa hagee waaniichchidee ? &quot; yaagishin , phooliya maayuwaa maayida naa77u asati eti akeekennan eta matan eqqidosona .
eti yayyidi , sa7aa xeellidaashin , asati eta yaagidosona; &quot; paxa de7iyaagaa hayqqida asaa sohuwan ayssi koyeetii ?
i denddiichchiis; hagan baawa . yesuusi , tana asa na7aa asay nagaranchchatussi aattidi immin , masqqaliyaa bolli tana misimaariyan xishin ,
taani kaqettanawunne heezzantto gallassi denddanawu bessees yaagidi kase galiilan de7iyo wode , inttessi odidoogaa hassayite &quot; yaagiis .
yaagin maccaasati yesuusi giidoogaa hassayidi , i moogettido gonggoluwaappe simmidi ,
hegaa ubbaa tammanne isiini erissiyo ashkkaratussinne haratu ubbaassi odidosona .
hegaa yesuusi kiittidoogeetussi odiday magddala katamaappe yiida mayraamo , yohaano , yaaqooba aayyiyoo mayraamonne , qassi etaara de7iya hara maccaasata .
he maccaasatu qaalay pattenna haasaya misatin , yesuusi kiittidoogeeti ammanibookkona .
shin pheexiroosi denddidi , gonggoluwaa woxxiis; hokkidi gonggoluwaa giddo xeellidi , moogido afalaa xalaalaa be7iis . hegaa be7idi garamettiiddi , ba soo biis .
yesuusa kaalliyaageetuppe naa77ati hanidabaa ubbaa bantta giddon haasayiiddi ,
he gallassi yerusalaameppe naa77u saate keenaa haakkiya emaahuusa giyo qeeri katamaa boosona .
biiddi eti issippe haasayishiininne zorettishin , yesuusi ba huuphen etakko shiiqidi , etaara bees .
shin eti a erenna mala , eta wozanaa jallissiis .
yesuusi eta , &quot; ha intte kayyottidi hemettiiddi , issoy issuwaara haasayiyo yohoy aybee ? &quot; yaagiis .
etappe issoy qalayoopha giyoogee zaaridi , &quot; ha giddon yerusalaamen hanidabaa erennan yerusalaame be7anawu biida imatti ne xalaalee ? &quot; yaagiis .
yesuusi , &quot; i aybee ? &quot; yaagiis . eti hagaadan yaagidosona; &quot; xoossaa sinttaaninne asa ubbaa sinttan oosuwaaninne qaalan hananabaa yootiya mino gidida naazireeta yesuusabaa .
nu qeese halaqatinne deriyaa haariyaageeti hayquwaa pirddaassi a aatti immidi , masqqaliyaa bolli misimaariyan xishidi , a kaqqidosona .
shin nuuni , israa7eelata ashshanaagee a yaagidi ufayssan naagoos . qassi hegee ubbay hanoosappe hachchi heezzu gallassa gidiis .
qassi nunaara de7iya issi issi maccaasati garamiyaabaa nuuyyo odidosona . yesuusa moogido gonggoluwaa wonttimaattan biidi ,
a ahaa demmibookkona; &quot; i paxa de7ees &quot; yaagiya kiitanchchatu ajjuutaa be7ida yaagiiddi guyye simmidosona .
nunaara de7iyaageetuppe issoy issoy gonggoluwaa biidi , maccaasati etassi giidoogaadan hanidaagaa be7idosona; shin yesuusa be7ibookkona &quot; yaagidosona .
yesuusi eta , &quot; intte ayba eeyya asee ? hananabaa yootiyaageeti odido ubbabaa intte wozanan ammananawu waanidi gam77eetii ?
i ha waayiyaa ekkanawunne ba bonchchuwaa bonchchettanawu bessennee ? &quot; yaagiis .
yaagidi muuse maxaafaappenne hananabaa yootiyaageetu maxaafaappe doommidi , xoossaa maxaafatu ubban babay xaafettidaagaa etassi birshshiis .
eti bantta biyo qeeri katamaakko matishin , yesuusi etassi haaho sohuwaa baanabaa milatiis;
shin eti yesuusa , &quot; sa7ay omariyo gishshawu , nunaara aqa; sa7aynne qammana hanees &quot; yaagidi teqqidosona . hegaa gishshawu , yesuusi etaara aqanawu geliis .
etaara qumaa maanawu uttidi , oyttaa ekkidi anjjiis; menttidi etassi immiis .
eti a akeekana mala , eta ayfee dooyettin , yesuusa gididoogaa eridosona; erin i eta ayfiyaappe geemmiis .
eti bantta giddon , &quot; i nuussi ogiyan odishiininne xoossaa maxaafata birshshishin , nu wozanay mishettidi xuugettibeennee ? &quot; yaagidi haasayettidosona .
eti sohuwaara denddidi , yerusalaame simmidosona; tammanne isiini erissiyo ashkkaratinne etaara de7iyaageeti , &quot; goday tumu denddiis;
simoonikka a be7iis &quot; yaagiiddi issippe shiiqi uttidaageeta demmidosona .
he naa77ati ogiyan hanidabaanne yesuusi oyttaa menttiyo wode , eti a waati eridaakkonne etassi odidosona .
eti hegaa odishin , yesuusi ba huuphen eta giddo yiidi eqqidi , &quot; sarotettay inttessi gido &quot; yaagiis .
shin eti dagammidi yayyidosona . qassi etassi moytillee beettiyaabaa milatiis .
milatin i eta , &quot; ayssi dagammeetii ? intte wozanan ayssi sireetii ?
taani tana gididoogaa , ta kushiyaanne ta tohuwaa be7ite; tana oyqqi xeellite; ayssi giikko , moytillessi ashoynne meqetti baawa; shin intte be7iyoogaadan , taassi de7ees &quot; yaagiis .
hegaa yaagidi , ba kushiyaanne ba tohuwaa eta bessiis .
hegee eta ufayssin , eti garamettidi , biron ammananawu danddayibeenna gishshawu i , &quot; hagan aybakko inttessi miyoobi de7ii ? &quot; yaagiis .
xiixxido moliyaappe issi muxuwaanne eessaa ililuwaappe eti ayyo immin ,
ekkidi eta sinttan miis .
i eta , &quot; taani inttenaara de7aydda , muuse higgiyan , hananabaa yootiyaageetu maxaafaaninne daawita mazamuriyaa maxaafan tabay xaafettidaagee ubbay polettanawu bessees yaagada , inttessi yootido yohoy hagaa &quot; yaagiis .
he wode , xoossaa maxaafati giyoogee etassi gelana mala , eta wozanaa dooyiis .
dooyidi , hagaadan yaagiis; &quot; i waayettanawunne heezzantta gallassi hayquwaappe denddanawu bessees .
qassi nagaraappe simmiyoogeenne nagaraa atto giyoogee yerusalaameppe doommidi , ayhuda gidenna asa ubbaassi a sunttan odettanawu bessees geetettidi xaafettiis .
ha yohuwaassi intte markka .
ta aaway immana giidoogaa taani inttessi yeddana; shin xoossay saluwaappe yiya wolqqaa inttena afaladan mayzzana gakkanaassi , yerusalaame kataman naagite &quot; yaagiis .
hegaappe guyyiyan , biitaaniyaa giyo katamaa gakkanaashin eta kaalettiis; ba kushiyaa sinttawu yeddidi , eta anjjiis .
anjjiiddi etappe shaahettidi , saluwaa biis .
eti ayyo goynnidi , daro ufayssan yerusalaame simmidosona .
xoossaa galatiiddi , paccennan beeta maqidasiyan de7idosona .
qaalay koyro de7ees; qaalaykka xoossaara issippe de7ees; qassi qaalay xoossaa .
qaalay xoossaara issippe koyro de7ees .
xoossay ubbabaa qaalaa baggaara medhdhiis . merettidabay ubbay i baynnan aybinne merettibeenna .
aani de7oy de7ees; de7oy asawu poo7o .
poo7oy xuman poo7ees; xumay poo7uwaa xoonibeenna .
xoossay kiittido issi asi de7ees; a sunttay yohaannisa .
asay ubbay poo7uwaa baggaara ammanana mala , poo7uwaabaa markkattanawu markka gididi yiis .
poo7uwaabaa markkattanawu i yiidoogaappe attin , i ba huuphen poo7o gidenna .
asa ubbawu poo7issiya tumu poo7oy sa7aa yees .
qaalay sa7an de7iis; xoossay qaalan sa7aa medhdhiis; shin sa7ay a eribeenna .
i baageetukko yiis; shin aageeti a shiishshi ekkibookkona .
shin i bana shiishshi ekkida ubbatuyyo , ba sunttan ammanidaageetuyyo , xoossaa naata gidana mala , maataa immiis .
eti xoossaappe yelettidoogaappe attin , asi yeliyo maaran woy asa sheniyan woy attumaasa sheniyan yelettibookkona .
qaalay asa gididi , nu giddon de7iis . nuuni a bonchchuwaa aaro kehatettaynne tumatettay kumidoogaa be7ida . aawaayyo issi na7aa xalaala gidida i ekkido bonchchoy hagaa .
yohaannisi abaa markkattiis; ba qaalaa xoqqu oottidi , &quot; taani , taappe guyyeera yiyaagee taappe wolqqaamees; ayssi giikko , taappe i kase de7iis gaada markkattidoogee hagaa &quot; yaagiis .
nuuni ubbay a kumetta aaro kehatettaappe anjjuwaa ekkida .
ayssi giikko , xoossay higgiyaa muuse baggaara immiis; shin aaro kehatettaynne tumatettay yesuus kiristtoosa baggaara yiis .
xoossaa be7ida asi mulekka baawa; ba aawaa lanqqiyan de7iya issi na7aa xalaalay abaa markkattiis .
yerusalaamen de7iya ayhudati qeesetanne leewata , &quot; neeni oonee ? &quot; giidi yohaannisa oychchana mala , yohaannisakko kiittin , yohaannisi etawu markkattido markkatettay hagaa .
yohaannisi , &quot; taani kiristtoosa gidikke &quot; yaagidi geeshshidi markkattidoogaappe attin , markkattiyoogaa ixxibeenna .
eti , &quot; yaatin , neeni oonee ? neeni eelaaseeyye ? &quot; yaagidi oychchidosona . oychchin yohaannisi , &quot; akkay gidikke &quot; yaagiis . qassikka eti , &quot; neeni hananabaa yootiyaagee ? &quot; yaagidi oychchidosona . oychchin yohaannisi , &quot; akkay &quot; yaagidi zaariis .
yaatin , &quot; neeni oonee ? nuuni nuna kiittidaageetuyyo yootana mala , neeni nebaa woygay ? &quot; yaagidosona .
yohaannisi zaaridi , &quot; hananabaa yootiya isiyaasi giidoogaadan , bazzon ba qaalaa xoqqu oottidi , godaa ogiyaa sitti oottite ! giya cenggurssay taagaa &quot; yaagiis .
qassi parisaaweti kiittido asati
yohaannisa , &quot; neeni kiristtoosa woy , eelaasa woy hananabaa yootiyaagaa gidana xayikko , yaatin ayssi xammaqay ? &quot; yaagidi oychchidosona .
oychchin yohaannisi zaaridi , &quot; taani haattan xammaqays; shin intte erenna asi intte giddon eqqiis .
i taappe guyyeera yees . taani a caammaa qashuwaa birshshanawukka bessikke &quot; yaagiis .
hagee ubbay yorddaanoosa shaafaappe hefinttan biitaaniyaa giyo biittan , yohaannisi xammaqiyoosan haniis .
yohaannisi wonttetta gallassi yesuusi baakko yiishin be7idi yaagiis; &quot; xoossaa dorssay , sa7aa nagaraa xayssiyaagee , hageeho !
taani , taappe guyyeera issi asi yaana; i taappe wolqqaama; ayssi giikko , taappe kase de7iis gaada haasayidoogee hagaa .
i oonakko taani erikke; shin israa7eela asawu a qonccissanaassi haattan xammaqaydda yaas &quot; yaagiis .
yohaannisi hagaadan yaagidi markkattiis; &quot; geeshsha ayyaanay saluwaappe haraphphedan wodhdhishiininne a bolli uttishin , taani be7aas .
taani a erikke; shin haattan xammaqanawu tana kiittidaagee , geeshsha ayyaanay wodhdhidi , issi asa bolli uttishin , neeni be7ana; geeshsha ayyaanan xammaqanaagee a yaagidi taayyo yootiis .
taani hegaa be7ada , xoossaa na7aa i gididoogaa markkattays &quot; yaagiis .
qassi wonttetta gallassi yohaannisi ba erissiyo ashkkaratuppe naa77atuura issippe eqqiis;
eqqidi yesuusi aadhdhishin be7idi , &quot; xoossaa dorssay hageeho ! &quot; yaagiis .
yohaannisi erissiyo naa77u ashkkarati yohaannisi giyoogaa siyidi , yesuusa kaallidosona .
yesuusi bana kaalliyaageeta guyye simmi be7idi , &quot; ay koyeetii ? &quot; yaagidi oychchiis . eti zaaridi , &quot; rabii , neeni awan de7ay ? &quot; yaagidosona . &quot; rabii &quot; giyoogee &quot; tamaarissiyaagoo &quot; giyoogaa .
yesuusi eta , &quot; haa yiidi be7ite &quot; yaagiis . yaagin eti biidi , i de7iyoosaa be7idosona; he gallassi eti sa7ay tammu saate heera gidiyo gishshawu , a matan pe7idosona .
yohaannisi giidoogaa siyidi , yesuusa kaallida naa77u asatuppe issoy , simoon pheexiroosa ishaa inddiraasa .
inddiraasi koyro ba ishaa simoonaara gayttidi , &quot; nuuni masiyaara gayttida &quot; yaagiis . &quot; masiyaa &quot; giyoogee &quot; kiristtoosa &quot; giyoogaa .
inddiraasi simoona yesuusakko ekki ehiis . ehin yesuusi simoona be7idi , &quot; neeni yoona na7aa simoona; ne sunttay keefa gidana &quot; yaagiis . &quot; keefa &quot; giyoogaa birshshettaynne &quot; pheexiroosa &quot; giyoogaa birshshettay issuwaa; hegaa giyoogee &quot; shuchchaa &quot; giyoogaa .
wonttetta gallassi yesuusi galiila giyo biitti baanawu qofaa qachchiis; i piliphphoosaara gayttidi , &quot; tana kaalla ! &quot; yaagiis .
piliphphoosi inddiraasinne pheexiroosi de7ido beetasayda giyo katamaappe yiida asa .
piliphphoosi naatinaa7eelaara gayttidi , &quot; higgiyaa maxaafan muusee abaa xaafidogaa , qassi hananabaa yootiyaageetikka abaa xaafido yooseefa na7aa yesuusaara , naazireete kataman de7iyaagaara , nuuni gayttida &quot; yaagiis .
naatinaa7eeli zaaridi , &quot; naazireete katamaappe payyabi kiyanawu danddayii ? &quot; yaagiis . yaagin piliphphoosi , &quot; yaada be7a &quot; yaagiis .
naatinaa7eeli baakko yiyaagaa yesuusi be7idi , &quot; genee baynna tumu israa7eela asi hagaa ! &quot; yaagiis .
yaagin naatinaa7eeli yesuusa , &quot; neeni tana awan eray ? &quot; yaagiis . yesuusi zaaridi , &quot; piliphphoosi nena xeesanaappe kase , neeni balasiyaa giyo mittaa garssan de7ishin , taani nena be7aas &quot; yaagiis .
naatinaa7eeli zaaridi , &quot; tamaarissiyaagoo , neeni xoossaa na7aa ! neeni israa7eela kawuwaa ! &quot; yaagiis .
yaagin yesuusi , &quot; taani nena balasiyo giyo mittee garssan be7aas giido gishshawu ammanay ? neeni hagaappe aadhdhiyaabaa be7ana ! &quot; yaagiis .
qassikka yesuusi , &quot; taani intteyyo tumaa odays; saloy dooyettin , xoossaa kiitanchchati ta bolli , asa na7aa bolli , pude kiyishiininne duge wodhdhishin , intte be7ana &quot; yaagiis .
heezzantto gallassi galiila biittan qaana giyo kataman bullachchi bullashettiis; yesuusa aayyiyaa he bullachchan de7awusu .
yesuusikka ba erissiyo ashkkaratuura issippe he bullachchaa xeesettiis .
woyniyaa eessay wuriichchin , yesuusa aayyiyaa yesuusa , &quot; etawu woyniyaa eessay wuriichchiis &quot; yaagaasu .
yesuusi zaaridi , &quot; ha maccaasee , nena gattiyaabi aybee ? ta wodee birooni gakkibeenna &quot; yaagiis .
yesuusa aayyiyaa ashkkarata , &quot; i intteyyo odiyoobaa ayba gidikkonne oottite &quot; yaagaasu .
ayhudati haymaanootiyawu oottiyoogaadan , meechchaa wogaayyo issoy issoy heezzu heezzu oto oyqqiya usuppun shuchcha baattati hegan de7oosona .
yesuusi ashkkarata , &quot; baattatun haattaa kunttite &quot; yaagiis; yaagin eti baattatuyyo doonaa gakkanaassi haattaa kunttidosona .
yesuusi eta , &quot; ha77i duuqqidi , bullachchaa alaafiyawu immite &quot; yaagiis; eti ayyo efiidi immidosona .
bullachchaa alaafee woyne eessa gidida haattaa ganxxi xeellidi , awuppe yiidaakkonne eribeenna; shin haattaa kunttida ashkkarati eroosona . bullachchaa alaafee machchiyo ekkiyaagaa xeesidi ,
&quot; ooninne ayfe woyne eessaa asaa kasetidi ushshees; yaatidi bullachchaasay daro uyidoogaappe guyyiyan , qiraariyaa ushshees . shin neeni ayfe woyne eessaa hanno gakkanaassi wotta bayadasa ! &quot; yaagiis .
yesuusi ba oottido wolqqaama malaatatuppe hagaa koyruwaa galiila biittan qaana giyo kataman oottiis; hegan ba bonchchuwaa qonccissiis . qassi erissiyo ashkkaratikka a ammanidosona .
hegaappe guyyiyan , yesuusi ba aayeera , ba ishanttuuranne ba erissiyo ashkkaratuura issippe qifirinaahooma giyo katamaa biis; biidi amarida gallassaa takkiis .
ayhudati bonchchiyo paasikaa baalaa gallassay matattin , yesuusi yerusalaame biis .
biidi beeta maqidasiyan miizzaa , dorssaanne haraphphiyaa bayzziya asaa demmiis; qassi harati bantta oydiyan uttidi , miishshaa laammiyaageeta demmiis .
i golaa xurqqayyiyaa dooqqidi , eta ubbaa dorssaaranne miizzaara beeta maqidasiyaappe kare kessidi yedettiis . miishshaa laammiyaageetu xaraphpheezaakka aatti yeggidi , eta miishshaa laaliis .
haraphphiyaa bayzziyaageeta i , &quot; ha haraphpheta hagaappe kessite; ta aawaa keettaa giya oottoppite ! &quot; yaagiis .
erissiyo ashkkarati xoossaa maxaafan , &quot; taani ne keettawu mishettiyo mishoy tana tamadan xuuggees &quot; geetettidi xaafettidaagaa hassayidosona .
hegaappe guyyiyan , ayhudati zaaridi , &quot; neeni hagaa oottana danddayiyoogawu nuna ay malaata bessuutee ? &quot; yaagidosona .
yaagin yesuusi , &quot; ha beeta maqidasiyaa qolite; taani heezzu gallassan zaarettada keexxana &quot; yaagiis .
qassikka ayhudati , &quot; ha beeta maqidasiyaa keexxanawu oytamanne usuppun layttaa ekkiis; shin neeni heezzu gallassan keexxuutee ? &quot; yaagidosona .
shin i haasayiyo beeta maqidasee ba asatettaa .
hegaa gishshawu , yesuusi hayquwaappe denddidoogaappe guyyiyan , erissiyo ashkkarati i hegaa giidoogaa hassayidosona . qassi eti xoossaa maxaafaagaanne yesuusi haasayidoogaa ammanidosona .
paasikaa bonchchiyoosan yesuusi yerusalaamen de7ishin , i oottido malaataa be7idi , daro asay a ammaniis .
shin yesuusi he asaa ubbaa eriyo gishshawu , eta ammanibeenna .
asabaa ooninne ayyo markkattana mala koyibeenna; ayssi giikko , asa wozanan aybi de7iyaakko , i ba huuphen erees .
parisaawetu baggan ayhudatuyyo halaqa gidiya niqoodimoosa giyo issi bitanee de7ees .
niqoodimoosi qammi yesuusakko yiidi , &quot; tamaarissiyaagoo , neeni xoossay kiittido tamaarissiyaagaa gidiyoogaa nuuni eroos; ayssi giikko , xoossay aara de7iyo asappe attin , ha neeni oottiyo wolqqaama malaatata oottanawu danddayiya asi baawa &quot; yaagiis .
yaagin yesuusi zaaridi , &quot; taani neeyyo tumaa odays; ooninne naa77antto yelettana xayikko , xoossaa kawotettaa be7anawu danddayenna &quot; yaagiis .
niqoodimoosi , &quot; cima asi waanidi naa77antto yelettanawu danddayii ? ba aayee uluwaa simmi gelidi , naa77anttuwaa yelettanawu asi danddayii ? &quot; yaagiis .
yesuusi zaaridi , &quot; taani neeyyo tumaa odays; ooninne haattaappenne geeshsha ayyaanaappe yelettana xayikko , xoossaa kawotettaa gelanawu danddayenna .
asappe yelettidaagee asa; ayyaanaappe yelettidaagee ayyaana;
intte naa77antto yelettanawu bessees gaada taani intteyyo odido gishshawu , neeni garamettoppa .
carkkoy ba koyidosaa carkkees . neeni a kooshinchchaa siyaasa; shin i awuppe yiyaakko woy awu biyaakko , neeni erakka . ayyaanaappe yelettida ubbay hegaa mala &quot; yaagiis .
yaagin niqoodimoosi , &quot; hagee waanidi hananawu danddayii ? &quot; yaagidi oychchiis .
yesuusi zaaridi , &quot; neeni israa7eelata tamaarissiyaagaa gidaydda hagaa erikkii ?
taani neeyyo tumaa odays; nuuni eriyoogaa haasayoosinne be7idoogaa markkattoos; shin nuuni markkattiyoogaa intte ekkekketa .
taani intteyyo sa7aabaa yootin , intte ammanennaageeta gidikko , saluwaabaa yootin waani ammanuuteetii ?
saluwaappe wodhdhida taappe asa na7aappe attin , saluwaa kiyidabi ooninne baawa; saluwan de7iya asa na7ay tana &quot; yaagiis .
muusee bazzon shooshshaa kaqqidoogaadan ,
tana ammanida ubbay merinaa de7uwaa ekkana mala , taani asa na7ay kaqettanawu bessees .
xoossaa na7aa ammaniya ubbay merinaa de7uwaa ekkanaappe attin , xayenna mala , xoossay ha sa7aa keehi siiqido gishshawu , ba mexi issi na7aa immiis .
ayssi giikko , xoossay ba na7aa ha sa7aa pirddanawu kiittibeenna; shin sa7aa a baggaara ashshanawu kiittiis .
na7aa ammaniya ooninne pirddettenna; shin na7aa ammanenna ooninne , xoossaa na7aa issuwaa ammanibeenna gishshawu , ha77ikka pirddetti uttiis .
asaa bolli pirddiyo pirdday hagaa; poo7oy sa7aa yiis; shin asaa oosoy iita gidiyo gishshawu , asay poo7uwaappe aattidi , xumaa siiqees .
iitabaa oottiya ooninne poo7o ixxees; ayssi giikko , ba oosoy qonccenna mala , poo7uwaakko shiiqenna .
shin tumaa oottiya ooninne xoossay azazidoogaadan , i oottidoogaa poo7oy qonccissana mala , poo7uwaakko shiiqees .
hegaappe guyyiyan , yesuusinne erissiyo ashkkarati yihudaa biitti biidosona; yesuusi he biittan etaara amarida wodiyaa uttidi , asaa xammaqiis .
qassi yohaannisi saleema matan de7iya henoona giyoosan gooba haattay de7iyo gishshawu , asaa xammaqees; asay yi yiidi xammaqettees .
yohaannisi biron qashettiichchibeenna .
hegaappe guyyiyan , yohaannisi erissiyo ashkkaratinne amarida ayhudati meechchaabaa palamettidosona .
eti yohaannisakko biidi , &quot; tamaarissiyaagoo , yorddaanoosa shaafaappe hefinttan nenaara de7iyaagee , neeni abaa markkattidoogee , be7a ha77i xammaqees; asay ubbaykka akko bees &quot; yaagidosona .
yohaannisi zaaridi , &quot; xoossay immana xayikko , asi aynne ekkanawu danddayenna .
taani kiristtoosa gidikke; shin taani appe sinttawu kiitettaas giidoogawu taayyo intte intte huuphen markka .
bullachchiyo maccaasiyaa de7iyo uray bullachchiyaagaa; he bullachchiyaagaa laggee eqqidi , i giyoogaa siyiyaagee bullachchiyaagaa haasayan daro ufayttees . hegaa gishshawu , hagee ta ufayssay polettiis .
i gitatana bessees; taani qassi guuxxana bessees &quot; yaagiis .
bollappe yiyaagee ubbaappe bolla . sa7aappe beettidaagee sa7aabaa; i qassi sa7aabaa haasayees . saluwaappe yiyaagee ubbaappe bolla .
i ba be7idobaanne siyidobaa markkattees; shin a markkatettaa ekkiyay baawa .
a markkatettaa ekkiya ooninne xoossay tumanchcha gidiyoogaa hegan markkattees .
xoossay kiittidoogee xoossaa qaalaa yootees; ayssi giikko , xoossay ba geeshsha ayyaanaa palahissidi immees .
xoossay ba na7aa siiqees; siiqidi ubbabaa a kushiyan wottiis .
na7aa ammaniya urawu merinaa de7oy de7ees; shin na7aa ammanennaagaa bolli xoossaa hanqqoy de7anaagaappe attin , i de7o be7enna .
yesuusi yohaannisaagaappe dariya kaalliyaageeta baakko shiishsheesinne xammaqees giyoogaa parisaaweti siyidoogaa yesuusi erido wode ,
yihudaappe aggidi , galiila biis;
gidikkokka , erissiyo ashkkarati xammaqidoogaappe attin , yesuusi ba huuphen oonanne xammaqibeenna .
galiila biiddi , samaariyaara aadhdhanaagee a ashshennabaa gidiis .
hegaa gishshawu , yaaqoobi ba na7aa yooseefayyo immido gadiyaa matan de7iya sikaara giyo samaariyaa katamaa biis .
he sohuwan yaaqooba haattaa ollay de7ees; yesuusi hemetan daafuridi , he haattaa ollaa matan uttiis . he wode sa7ay usuppun saate heera .
samaariyaa katamaa maccaasa issinniyaa haattaa duuqqanawu yaasu; yesuusi he maccaasiyo , &quot; tana haattaa ushsharkkii ! &quot; yaagiis .
yesuusi erissiyo ashkkarati quma shammanawu katamaa biidosona .
he maccaasiyaa zaarada , &quot; neeni ayhuda asa gidaydda , samaariyaa maccaasa gidiya tana , waata haattaa ushsha gay ? &quot; yaagaasu; ayssi giikko , ayhudati samaaretuura giigettokkona .
yesuusi zaaridi o , &quot; neeni xoossay immiyoobaanne qassi nena haattaa ushsha giyaagee oonakko eriyaabaa gidiyaakko , a woossana shin; i neeyyo de7o haattaa immana &quot; yaagiis .
maccaasiyaa zaarada , &quot; godawu , neeyyo duuqqiyoobi baawa; ollaykka ziqqa . yaatin , de7o haattaa awuppe ekkuutee ?
nuuyyo ha haattaa ollaa immida nu aawaa yaaqoobappe neeni gitatay ? i , a naatinne a mehee hagaappe uyidosona &quot; yaagaasu .
yaagin yesuusi , &quot; ha haattaappe uyida ooninne naa77anttuwaa saamettana .
shin taani immana haattaa uyiya ooninne mulekka saamettenna . taani immana haattay he aawu giddon merinaa de7uwawu pulttiya pultto gidana &quot; yaagiis .
maccaasiyaa zaarada , &quot; godawu , taani saamettenna malanne haattaa tikkanawukka ha sohuwaa yeenna mala , taayyo he haattaa imma ! &quot; yaagaasu .
yaagin yesuusi o , &quot; baada ne azinaa xeesada haa ya &quot; yaagiis .
maccaasiyaa zaarada , &quot; tawu azini baawa &quot; yaagaasu . yaagin yesuusi o , &quot; tawu azini baawa giyoogaa balabaakka .
neeni ichchashu azinaa geladasa; ha77i nenaara de7iya bitanee ne azina gidenna . neeni ha77i tawu odidoogee tuma &quot; yaagiis .
maccaasiyaa zaarada , &quot; godawu , neeni hananabaa yootiyaagaa gidennan aggakka;
nu aawati ha deriyan goynnidosona; shin ayhudati intte asi xoossawu goynnanawu bessiya sohoy yerusalaameena yaageeta &quot; yaagaasu .
yaagin yesuusi , &quot; ha maccaasee tana ammana; ha deriyan woy yerusalaamen aawaayyo intte goynnenna wodee yaana .
intte samaariyaa asay intte erennabawu goynneeta; atotettay ayhudatuppe yiyo gishshawu , nuuni ayhudati nu eriyoogawu goynnoos .
shin aawawu tumaappe goynniyaageeti ayyaanaaninne tumatettan goynniyo wodee matattiis; ha77ikka gakkiichchiis . ayssi giikko , asi baayyo goynnana mala , aaway koyiyoogeeti hageetu malaa .
xoossay ayyaana; qassi awu goynniyaageeti ayyaanaaninne tumatettan goynnanawu bessees &quot; yaagiis .
maccaasiyaa zaarada , &quot; kiristtoosa giyo masee yaanaagaa taani erays . i yiyo wode nuuyyo ubbabaa yootana &quot; yaagaasu .
yaagin yesuusi , &quot; ha nenaara haasayiya taani a &quot; yaagiis .
hinno eti haasayishin , yesuusi erissiyo ashkkarati biidosaappe simmidosona . yesuusi maccaaseera haasayishin , eti be7idi daro garamettidosona; shin maccaasiyo , &quot; ay koyay ? &quot; giiday woy yesuusa , &quot; iira ayssi haasayay ? &quot; giiday ooninne baawa .
hegaappe guyyiyan , maccaasiyaa ba haatta otuwaa agga bayada , guyye katamaa baasu; baada asawu ,
&quot; taani oottidobaa ubbaa taayyo yootida bitaniyaa be7anawu hinddite; hegee kiristtoosa gidanddeeshsha ? &quot; yaagaasu .
asay katamaappe kiyidi , yesuusakko biis .
hegee hanishin , erissiyo ashkkarati yesuusa , &quot; guuttabaa markkii ! &quot; yaagidi woossidosona .
shin i , &quot; taayyo intte erenna qumay taani maanaagee de7ees &quot; yaagiis .
hegaa gishshawu , erissiyo ashkkarati bantta giddon , &quot; ayyo miyoobaa ehiida asi de7anddeeshsha ? &quot; yaagidosona .
yaagin yesuusi etawu , &quot; ta qumay tana kiittidaagee koyiyoobaa oottanaagaanne a oosuwaa polanaagaa .
intte , oyddu aginappe guyyiyan , kattay cakettana geekketiiyye ? taani intteyyo odays; goshshaa loytti xeellite; kattay cahaa bessiis .
zeriyaageenne cakkiyaagee issippe ufayttana mala , cakkiyaagee damoozaa ekkeesinne kattaa merinaa de7uwawu shiishshees .
ayssi giikko , issoy zerees; qassi issoy cakkees giyo haasayay tuma .
intte daafuribeennaagaa cakkana mala , taani inttena kiittaas; harati ootti daafuridosona; intte haratu daafuran gelideta &quot; yaagiis .
maccaasiyaa , &quot; i taani oottido ubbabaa yootiis &quot; gaada markkattido gishshawu , he kataman de7iya samaariyaa asaappe daroy yesuusa ammaniis .
samaariyaa asay yesuusakko yiido wode , bantta matan takkana mala , yesuusa woossidosona; woossin i yaani naa77u gallassaa uttiis .
i yootiyo qaalaa gishshawu , kaseegaappe daro asay ammaniis;
qassi eti maccaasiyo , &quot; nuuni nu huuphen i giyoogaa siyidi ammanidoogaappe attin , neeni markkattido gishshassa gidenna; qassi i tumu ha sa7aa ashshiyaagaa gidiyoogaakka nuuni eroos &quot; yaagidosona .
naa77u gallassappe guyyiyan , yesuusi yaappe kiyidi , galiila biitti biis .
ayssi giikko , yesuusi ba huuphen , &quot; hananabaa yootiyaagee ba biittan bonchchettenna &quot; yaagiis .
yesuusi galiila gakkido wode , galiila asay a mokkiis; ayssi giikko , paasikaa bonchchiyo gallassi eti yerusalaamen de7iyo gishshawu , i oottido ubbabaa be7idosona .
yesuusi haattaa woyne eessa kessido , galiilan de7iya qaana katamaa biis . qifirinaahooman a na7ay sahettiyo kawo keettan oottiya issi halaqay de7ees .
yesuusi yihudaappe galiila yiidoogaa he halaqay siyidi , akko yiis . yiidi hayquwawu matida ba na7aa biidi pattana mala , yesuusa woossiis .
yesuusi halaqaa , &quot; xoossay oottiyo malaataanne garamissiyaabaa be7ennan de7iiddi , intte mulekka ammanekketa &quot; yaagiis .
halaqay zaaridi , &quot; godawu , ta na7ay hayqqennan de7ishin , tanaara hinddarkkii &quot; yaagiis .
yaagin yesuusi , &quot; ba; ne na7ay paxana ! &quot; yaagiis . he halaqay yesuusi giidoogaa ammanidi , aggidi biis .
i ba soo biishin , a ashkkarati aara ogiyan gayttidi a , &quot; ne na7ay paxa de7ees &quot; giidosona .
i ba ashkkarata ba na7awu ay saatiyan kehidaakkonne oychchin eti , &quot; zine laappun saatiyan mishoy a aggiis &quot; yaagidosona .
yaagin na7aa aaway yesuusi baayyo , &quot; ne na7ay paxana &quot; giidoogee likke he saatiyaana gididoogaa hassayiis . hegaa gishshawu , inne a so asay ubbay ammaniis .
hagee yesuusi yihudaappe galiila yiidi oottido naa77antto wolqqaama malaataa .
hegaappe guyyiyan , yesuusi ayhudati bonchchiyo baalaayyo yerusalaame biis .
yerusalaamen dorssaa penggiyaa matan ibraysxxe qaalan beetasayda giyo dagatti uttida haattay de7ees; he dagatti uttida haattaa yuuyi aadhdhida ichchashu barandday de7ees .
hegan haattay qaaxxiyoogaa naagiya daro hargganchcha asati , qooqeti , wobbetinne silati zin77i uttidosona .
ayssi giikko , issi issitoo godaa kiitanchchay dagattida haattaakko biidi , haattaa qaattees; haattay qaaxxidoogaappe guyyiyan , koyro gelida uray bana oyqqida ay harggiyaappekka paxees .
he sohuwan hasttamanne hosppun laytta sahettida issi bitanee de7ees .
he bitanee hegan zin77idaagaa yesuusi be7idi , qassi daro wodiyaa sahettidoogaa eridi bitaniyaa , &quot; paxanawu koyay ? &quot; yaagiis .
sahettiya bitanee zaaridi , &quot; godawu , haattay qaaxxiyo wode , tana dagattida haattan yeggiya asi baawa; shin taani gelana haniyo wode , hara uray taappe kasetidi geliichchees &quot; yaagiis .
yaagin yesuusi a , &quot; dendda eqqa; ne arssaa tookkada ba &quot; yaagiis .
bitanee sohuwaarakka paxi aggiis; ba arssaa tookkidi biis . hegee hanidoogee sambbata gallassaana .
hegaa gishshawu , ayhudati paxida bitaniyaa , &quot; hachchi sa7ay sambbata; neeni ne arssaa tookkiyoogee higge gidenna &quot; yaagidosona .
shin bitanee , &quot; tana pattidaagee , ne arssaa tookkada ba yaagiis &quot; yaagidi etawu zaariis .
eti a , &quot; nena , ne arssaa tookkada ba giidaagee i oonee ? &quot; yaagidi oychchidosona .
shin yesuusi he sohuwan daro asay de7iyaagaa giddo gelidi geemettido gishshawu , bitanee bana pattida asi oonakkonne erenna .
yesuusi guyyeppe he bitaniyaa beeta maqidasiyan demmidi , &quot; be7a , neeni paxadasa; hagaappe iitabay nena gakkenna mala , naa77antto nagara oottoppa &quot; yaagiis .
hegaappe guyyiyan , bitanee biidi , bana pattidaagee yesuusa gididoogaa ayhudatuyyo odiis .
yesuusi hagaa sambbatan oottido gishshawu , ayhudati yesuusa waysuwaa doommidosona .
yesuusi zaaridi etayyo , &quot; ta aaway ubba wode oottees; taanikka oottanawu bessees &quot; yaagiis .
hegaa gishshawu , yesuusi sambbata gallassaa bonchchenna gishsha xalaalaassa gidennan , bana xoossaara giigissidi , &quot; xoossay ta aawaa &quot; giido gishshawu , ayhudati a woranawu kaseegaappe minttidi koyoosona .
yesuusi zaaridi etawu , &quot; taani intteyyo tumaa odays; na7ay barkka aynne oottenna . i ba aaway oottishin be7iyoogaa xalaalaa oottees; aaway oottiyoogaa na7aykka oottees .
ayssi giikko , aaway ba na7aa siiqees; qassi i oottiyo ooso ubbabaa ba na7aa bessees . intte garamettana mala , i hagaappe aadhdhiya oosuwaakka ba na7aa bessana .
ayssi giikko , aaway hayqqidaageeta hayquwaappe denttidi , paxa wottiyoogaadan , na7aykka qassi ba siiqiyoogeeta paxa wottees .
asay ubbay aawaa bonchchiyoogaadan , na7aakka bonchchana mala ,
aaway pirdda ubbaa na7awu immidoogaappe attin , i oonanne pirddenna; na7aa bonchchenna uri , na7aa kiittida aawaakka bonchchenna .
&quot; taani intteyyo tumaa odays; ta qaalaa siyiyaagawunne tana kiittidaagan ammaniyaagawu merinaa de7oy de7ees . hayquwaappe de7uwawu i pinnidoogaappe attin , pirddettenna .
taani intteyyo tumaa odays; hayqqida asay xoossaa na7aa cenggurssaa siyiyo wodee yaana; ha77ikka yees . he cenggurssaa siyiyaageeti paxa de7ana .
ayssi giikko , aaway banan de7oy de7iyoogaadan , ba na7aanikka de7oy de7ana mala oottiis .
aaway na7aayyo pirddiyo maataa immiis; ayssi giikko , na7ay asa na7aa .
&quot; hagan garamettoppite; ayssi giikko , duufuwan de7iyaageeti a cenggurssaa siyiyo wodee yees .
siyidi eti duufuwaappe gaxi kiyana; lo77obaa oottidaageeti de7anawu denddana; qassi iitabaa oottidaageeti pirddettanawu denddana .
&quot; taani tarkka aynne oottanawu danddayikke; xoossay tawu odidoogaadan pirddays . ta pirdday tuma; ayssi giikko , taani tana kiittidaagee dosiyoobaa oottiyoogaappe attin , taani dosiyoogaa oottikke .
&quot; taani tabaa markkattikko , ta markkatettay tuma gidenna .
tabaa markkattiya haray de7ees; qassi i tabaa markkattiyoogee tuma gidiyoogaa taani erays .
&quot; intte yohaannisakko asa kiittin , i tumawu markkattiis .
taani hegaa inttena attona gaada giyoogaappe attin , asa markkatetti tana koshshiina gidenna .
yohaannisi muqaaddadan , eexxiisinne poo7issiis; qassi intte amarida wodiyaa a poo7uwan ufayttanawu koyideta .
&quot; shin tawu yohaannisaagaappe aadhdhiya markkatettay de7ees; ayssi giikko , taani wurssanawu aaway taayyo immido oosoy , ha taani oottiyoogee , aaway tana kiittidoogaa tabaa markkattees .
&quot; qassi tana kiittida aawaykka ba huuphen tabaa markkattees . intte a cenggurssaa mulekka siyibeekketa; a meraakka be7ibeekketa .
i kiittidoogaa intte ammanenna gishshawu , a qaalay intte wozanan baawa .
&quot; xoossaa maxaafatuppe merinaa de7uwaa demmiyoobaa intteyyo milatin , eta xanna7eeta; etikka tabaa markkattoosona .
shin de7uwaa demmanawu taakko yiyoogaa intte koyekketa .
&quot; asi tana bonchchanaagaa koyikke .
shin taani intte wozanan xoossaa siiqoy baynnaagaa erays .
taani ta aawaa sunttan yaas; shin tana mokkibeekketa . hara asi ba sunttan yiyo wode , a mokkeeta .
intte issoy issuwaa bonchcheeta; shin issi xoossaappe yiya bonchchuwaa koyekketa . yaatin , waanidi ammananawu danddayeetii ?
&quot; taani aawan inttena mootiyoobaa intteyyo milatoppo; inttena intte demmana giidi ufayssan naagiyo muusee mootana .
intte muusa ammanidabaa gidiyaakko , tanakka ammanana; ayssi giikko , tabaa xaafiday a .
shin intte i xaafidoogaa ammanennan ixxikko , taani giyoogaa waanidi ammanuuteetii ? &quot; yaagiis .
hegaappe guyyiyan , yesuusi galiila abbaappe woy xibiriyaadoosa abbaappe hefintti pinniis .
i hargganchchatu bolli oottido wolqqaama malaataa be7ido gishshawu , daro asay a kaalliis .
yesuusi deriyaa kiyidi , yaani ba erissiyo ashkkaratuura issippe uttiis .
ayhudati bonchchiyo paasikaa gallassay gakkiis .
yesuusi sinttawukko xeellidi , daro asay baakko yiyaagaa be7iis; be7idi piliphphoosa , &quot; ha asaa ubbaa mizanawu gidiya qumaa awuppe shammanee ? &quot; yaagiis .
i hegaa piliphphoosa paaccanawu giis; ayssi giikko , i ba huuphen ay oottanaakkonne erees .
piliphphoosi zaaridi yesuusa , &quot; huuphiyan huuphiyan , haray atto issi issi barssa gattanawu , naa77u xeetu biran shammido oyttaykka gidenna &quot; yaagiis .
qassi yesuusi erissiyo ashkkaratuppe issoy , simoon pheexiroosa ishay inddiraasi ,
&quot; bangga oytta ichchashaynne naa77u molee de7iyo issi na7ay hagan de7ees; shin ha asa ubbawu hegee ay maaddanee ? &quot; yaagiis .
yesuusi erissiyo ashkkarata , &quot; asaa utissite &quot; yaagiis . he sohuwan daro maatay de7ees . asay ubbay uttiis; attumaasaa qooday ichchashu sha7aa gidana .
yesuusi oyttaa ekkiis; xoossaa galatidi , hegan uttida asaayyo gishiis . moliyaakka hegaadan oottiis; oottin asay ba koyidoogaa keenaa miis .
eti ubbay kallidoogaappe guyyiyan , yesuusi ba erissiyo ashkkarata , &quot; issibaykka moorettenna mala , attida xarzzaa shiishshite &quot; yaagiis .
hegaa gishshawu , eti ubbaakka shiishshidosona; asay miishin attida bangga oyttaa xarzzaa shiishshidi , tammanne naa77u samppaa kunttidosona .
asay yesuusi oottido wolqqaama malaataa be7ido wode , &quot; hagee tumaappe ha sa7aa yaana giido hananabaa yootiyaagaa &quot; yaagidosona .
eti yiidi bana oyqqidi , wolqqan kawo oottanawu haniyoogaa yesuusi eridi , barkka deriyaa bolli naa77anttuwaa kiyiis .
sa7ay omarido wode , yesuusi erissiyo ashkkarati abbaakko biidosona;
wolwoluwan gelidi , abbaa pinnidi , qifirinaahooma biidosona . sa7aykka qammiichchiis; shin yesuusi biron etakko yibeenna .
wolqqaama carkkoy carkkido gishshawu , abbay qaaxxees;
ichchashu woykko usuppun kilo meetire gidiyaagaa keenaa eti abbaa shaaroogaappe guyyiyan , yesuusi abbaa bollaara hemettiiddi yiyaagaa be7idi yayyidosona .
shin i , &quot; yayyoppite; tanattennee ! &quot; yaagiis .
eti wolwoluwan a gelissanawu koyidosona; sohuwaarakka wolwoloy eti biyoosaa abbaa gaxaa gakki aggiis .
wonttetta gallassi , abbaappe hefinttaara attida daro asay issi wolwolo xalaalay de7iyaagaa be7iis; yesuusi ba erissiyo ashkkaratuura wolwoluwan gelidi , etaara beennan , eti banttarkka biidoogaa akeekidosona .
shin xibiriyaadoosappe hara wolwoloti yesuusi xoossaa galatin , asay oyttaa miidosaa heeraa yiidosona .
asay yesuusi woy erissiyo ashkkarati hegan baynnaagaa be7idi , yesuusa koyanawu wolwoluwan gelidi , qifirinaahooma biidosona .
asay yesuusa abbaappe hefinttan demmido wode , &quot; tamaarissiyaagoo , hagaa awude yaadii ? &quot; yaagiis .
yaagin yesuusi zaaridi , &quot; taani intteyyo tumaa odays; intte tana koyiyoogee oyttaa miido gishshassanne kallido gishshassa gidiyoogaappe attin , wolqqaama malaata be7ido gishshassa gidenna .
merinaa de7o qumawu , taani asa na7ay intteyyo immanaagawu , oottiteppe attin , samiya qumawu oottoppite; ayssi giikko , aaway xoossay a bolli gido giyo paramaa parami wottiis &quot; yaagiis .
hegaappe guyyiyan eti , &quot; nuuni xoossaa oosuwaa oottanawu ay oottanee ? &quot; yaagidi yesuusa oychchidosona .
oychchin yesuusi zaaridi , &quot; intte oottana mala , xoossay koyiyo oosoy hagaa; i kiittidoogaa ammanite &quot; yaagiis .
eti zaaridi , &quot; nuuni be7idi , nena ammanana mala , ay wolqqaama malaata oottuutee ? ay oottuutee ?
xoossaa maxaafay , eti maanawu saluwaappe oyttaa immiis giyoogaadan , nu aawati bazzon mannaa miidosona &quot; yaagidosona .
yaagin yesuusi , &quot; taani intteyyo tumaa odays; intteyyo saluwaappe tumu oyttaa immiyaagee ta aawaa gidiyoogaappe attin , intteyyo saluwaappe oyttaa immidaagee muusa gidenna .
ayssi giikko , xoossaa oyttay saluwaappe wodhdhiyaagee sa7awu de7uwaa immees &quot; yaagiis .
eti zaaridi , &quot; godawu , nuuyyo he oyttaa ubba wode imma &quot; yaagidosona .
yaagin yesuusi , &quot; taani de7o oytta; taakko yiya uray mulekka namisettenna . qassi tana ammaniya uray mulekka saamettenna .
shin taani intteyyo odaas; intte tana be7ideta; shin ammanekketa .
ta aaway tawu immiyo ubbay taakko yaana; qassi taakko yiya oonanne mulekka taani wora yeddikke .
ayssi giikko , taani tana kiittidaagee koyiyoogaa oottanawu saluwaappe yaasippe attin , ta koyiyoogaa oottanawu yabeykke .
tana kiittidaagee koyiyoogee hagaa; taani i tawu immido ubbatakka wurssettaa gallassi denttanaappe attin , issuwaakka bashshana mala koyenna .
ayssi giikko , ta aaway koyiyoogee hagaa; tana na7aa be7idi , ammaniya ubbati merinaa de7uwaa ekkana; taanikka he ubbata wurssettaa gallassi denttana &quot; yaagiis .
yesuusi , &quot; taani saluwaappe wodhdhida oyttaa &quot; giido gishshawu , ayhudati a bolli zuuzummidosona .
eti , &quot; hagee nuuni a aawaanne a aayyiyo eriyo yooseefa na7aa yesuusa gidennee ? yaatin , i woygidi , taani saluwaappe wodhdhaas gaanawu danddayii ? &quot; yaagidosona .
yesuusi zaaridi , &quot; issoy issuwaara zuuzummiyoogaa aggite .
tana kiittida ta aaway taakko ehiido asappe attin , taakko yaanawu danddayiya asi baawa; taanikka wurssettaa gallassi a denttana .
hananabaa yootiyaageeti , xoossay asa ubbaa tamaarissana yaagidi xaafidosona; aaway giyoogaa siyiyaageenne aawaappe tamaariyaagee ooninne taakko yees .
xoossaa matappe yiidaagaappe attin , xoossaa be7ida asi baawa; a xalaalay xoossaa be7iis .
&quot; taani intteyyo tumaa odays; tana ammaniya urawu merinaa de7oy de7ees .
taani de7o oytta .
intte aawati bazzon mannaa miidosona; shin hayqqidosona .
asi appe miidi hayqqenna oyttay saluwaappe yiyaagee hagaa .
saluwaappe wodhdhida de7o oyttay tana; ooninne ha oyttaappe miikko , merinawu de7ana; qassi ha sa7ay de7ana mala , taani immana oyttay ta ashuwaa &quot; yaagiis .
ayhudati , &quot; ha bitanee ba ashuwaa nuuni maana mala , nuuyyo waatidi immanawu danddayii ? &quot; yaagidi bantta giddon palamettidosona .
hegaa gishshawu , yesuusi eta , &quot; taani intteyyo tumaa odays; ta ashuwaa , asa na7aa ashuwaa , intte maana xayikko , qassi ta suuttaakka intte uyana xayikko , inttenan de7oy baawa .
ta ashuwaa miya urawunne , ta suuttaa uyiya urawunne merinaa de7oy de7ees . taani wurssettaa gallassi a denttana .
ayssi giikko , ta ashoy tumu quma; ta suuttaykka tumu ushsha .
ta ashuwaa miya uraynne ta suuttaa uyiya uray tanaara de7ees; taanikka aara de7ays .
de7o aaway tana kiittin , taani a gaasuwan de7iyoogaadan , tana miya uraykka ta gaasuwan de7ana .
saluwaappe wodhdhida oyttay hagaa; intte aawati miidi hayqqido mannaa mala gidenna; ha oyttaa miya uray merinawu de7ana &quot; yaagiis .
yesuusi qifirinaahooma kataman ayhuda woosa keettan tamaarissiiddi , hagaa yaagiis .
yesuusi erissiyo ashkkaratuppe dariya baggay hegaa siyido wode , &quot; hagee gelenna timirtte; hagee ooyyo gelii ? &quot; yaagidosona .
shin yesuusi ba erissiyo ashkkarati hegawu zuuzummidoogaa eridi , &quot; hagee inttena xubbii ?
yaatin taani , asa na7ay , kase de7iyoosaa pude kiyishin be7iyaakko waanuuteetii ?
geeshsha ayyaanay de7uwaa immees; ashoy aynne go77enna . taani intteyyo yootido qaalay ayyaananne de7o .
shin intte giddon ammanennaageeti de7oosona &quot; yaagiis; ayssi giikko , ammanennaageeti awugeetakko yesuusi kaseesappe doommidi erees . qassi bana aatti immanaageetakka erees .
qassikka yesuusi , &quot; aaway ba geennan ooninne taakko yaanawu danddayenna taani giidoogee hegaa gishshassa &quot; yaagiis .
hegaa gaasuwan , yesuusa kaalliyaageetuppe daroti a aggi bayidi , guyye simmidosona; naa77antto a kaallibookkona .
yesuusi qassi ba tammanne naa77u erissiyo ashkkarata , &quot; inttekka aggi bayidi baanawu koyeetii ? &quot; yaagiis .
simoon pheexiroosi zaaridi , &quot; godawu , nuuni ookko baanee ? neeyyo merinaa de7uwaa qaalay de7ees .
neeni xoossaa geeshshaa gidiyoogaa nuuni ammanoosinne eroos &quot; yaagiis .
yaagin yesuusi eta , &quot; taani inttena tammanne naa77ata doorabeykkinaa ? qassi intteppe issoy xalahe &quot; yaagiis .
yesuusi hegaa simoona na7aa yihudaa asqqoroota gees; ayssi giikko , yihuday tammanne naa77u erissiyo ashkkaratuppe issuwaa; i yesuusa aatti immanaagaa .
hegaappe guyyiyan , yesuusi galiilan yaa haa yuuyiis; ayhudati a woranawu koyiyo gishshawu , yihudan yuuyana koyibeenna .
ayhudati bonchchiyo daase baalay gakki uttiis .
hegaa gishshawu , yesuusa ishantti a , &quot; ne erissiyo ashkkarati neeni oottiyoogaa be7ana mala , hagaappe denddada yihudaa biitti ba .
ayssi giikko , baayyo erettanawu koyiya asi ooninne ba ooso genttenna . neeni hageeta oottiyaabaa gidikko , nebaa sa7aa erissa ! &quot; yaagidosona .
ayssi giikko , haray atto a ishanttikka a ammanibookkona .
yesuusi eta , &quot; tawu injjetiya wodee gakkibeenna; shin intteyyo ay wodeekka injjetees .
sa7ay inttena ixxanawu danddayenna; shin taani sa7aa oosoy iita gidiyoogaa markkattiyo gishshawu , tana ixxees .
baalaa bonchchiyoosaa intte biite; tawu injjetiya wodee gakkibeenna gishshawu , taani baalaa bonchchiyoosaa baanaagee biroona &quot; yaagiis .
i hagaa giidi , galiilan attiis .
shin a ishantti baala gallassaa bonchchiyoosaa biidoogaappe guyyiyan , ikka asi be7ennan geeman he sohuwaa biis .
ayhudati baala gallassaa bonchchiyoosan a koyoosonanne , &quot; i awan de7ii ? &quot; yaagiiddi , a lal77oosona .
asaa giddon daro zuuzunttay denddiis . amarida asay , &quot; i lo77o asa &quot; yaagees; harati qassi , &quot; akkay; i asa balettees &quot; yaagoosona .
shin ayhudatuyyo yayyido gishshawu , ooninne abaa qoncciyan haasayenna .
baala gallassaa bonchchiyoogee baggettin , yesuusi beeta maqidasiyaa biidi , tamaarissuwaa doommiis .
ayhudati garamettidi , &quot; ha bitanee aynne tamaarennan hagaa keeni waani eridee ? &quot; yaagidosona .
hegaa gishshawu , yesuusi zaaridi , &quot; taani tamaarissiyoogee tana kiittida xoossaa matappe yiyoogaappe attin , tabaa gidenna .
xoossaa sheniyaa oottanawu dosiya ooninne ha taani tamaarissiyoogee xoossaa matappe yiyaakko woy qassi taani ta huupheppe haasayiyaakko erana .
babaa haasayiya uray ba huuphessi bonchcho koyees; shin bana kiittidaagaa bonchchuwaa koyiya uray tumanchcha; aani worddoy baawa .
muusee intteyyo higgiyaa immibeennee ? shin intteppe issoynne higgiyaa naagenna . tana ayssi woranawu koyeetii ? &quot; yaagiis .
asay zaaridi , &quot; nenan xalahee de7ees; nena woranawu oonee koyiday ? &quot; yaagiis .
yaagin yesuusi , &quot; taani issi wolqqaamabaa oottin , intte ubbay garamettideta .
qaxxaray intte aawatuura yiidoogaappe attin , muuseera yibeenna; shin intte naata intte qaxxarana mala , muusee inttena azazido gishshawu , intte sambbatan naata qaxxareeta .
muusee higgee azazido gishshawu , intte sambbatan qaxxariyaabaa gidikko , yaatin taani issi asayyo kumetta bollaa pattido gishshawu , tana ayssi hanqqetteetii ?
tumu pirddaa pirdditeppe attin , asa som77o xeellidi pirddoppite &quot; yaagiis .
hegaa gishshawu , yerusalaame asaappe issooti issooti , &quot; eti woranawu koyiyo bitanee hagaa gidennee ?
be7ite , qoncciyan i haasayees; eti a aynne gookkona . hagee kiristtoosa gidiyoogaa halaqati tumu eriyoonaashsha ?
shin nuuni i awuppe yiidaakko eroos; kiristtoosi yiyo wode , i awuppe yiyaakkonne ooninne erenna &quot; yaagidosona .
hegaappe guyyiyan , yesuusi beeta maqidasiyan tamaarissiiddi , ba qaalaa xoqqu oottidi , &quot; intte tana ereeta; qassi taani awappe yiidaakkokka ereeta . taani ta shenen yabeykke; shin tana kiittidaagee tumanchcha; intte a erekketa .
shin taani a erays; ayssi giikko , i tana kiittin , taani a matappe yaas &quot; yaagiis .
hegaa gishshawu , eti a oyqqanawu koyidosona; shin a wodee birooni gakkibeenna gishshawu , ooninne a bolli kushe wottibeenna .
shin daro asay yesuusa ammanidi , &quot; kiristtoosi yiyo wode , ha bitanee oottido malaataappe xoqqiyaagaa oottaneeyye ? &quot; yaagidosona .
parisaaweti daro asay yesuusabaa zuuzummiyoogaa siyidosona; qeese halaqatinne parisaaweti a oytti qashissanawu amarida wotaaddarata kiittidosona .
yesuusi , &quot; taani inttenaara guuttaa takkana; hegaappe guyyiyan , tana kiittidaagaakko baana .
intte tana koyana; shin demmekketa; ayssi giikko , taani de7iyoosaa intte baanawu danddayekketa &quot; yaagiis .
ayhudati issoy issuwaara , &quot; hagee nuuni demmennasaa awa baana hanii ? ayhudati de7iyo giriike katamaa biidi , giriiketa tamaarissanawu haniiyye ?
i , intte tana koyana; shin demmekketa qassi , taani de7iyoosaa intte baanawu danddayekketa yaagees; hegaa giyoogee woygiyoogee ? &quot; yaagidosona .
he baala gallassaa bonchchiyo gallassaappe waannatiya wurssetta gallassan yesuusi denddi eqqidi , ba qaalaa xoqqu oottidi , &quot; saamettida uray ooninne taakko yiidi uyo .
tanan ammaniyaagawu , xoossaa maxaafay giyoogaadan , a uluwaappekka de7o haattaa shaafay goggana &quot; yaagiis .
i hegaa a ammanidaageeti ekkana geeshsha ayyaanaabaa haasayiis . yesuusi biron bonchchettiichchibeenna gishshawu , he wode geeshsha ayyaanay imettiichchibeenna .
he asaappe dariya baggay i giyoogaa siyidi , &quot; tumu hagee hananabaa yootiyaagaa ! &quot; yaagiis .
harati , &quot; hagee kiristtoosa &quot; yaagidosona . shin harati qassi , &quot; kiristtoosi galiilappe waani kiyii ?
xoossaa maxaafay , kiristtoosi daawita zariyaappe daawiti de7ido beetaliheeme katamaappe yaana geenneeyye ? &quot; yaagidosona .
yesuusa gaasuwan asay ba giddon shaahettiis .
he asaappe issooti issooti a oyqqanawu koyidosona; shin kushiyaaninne a bochchibookkona .
beeta maqidasiyaa wotaaddarati qeese halaqatukkonne parisaawetukko simmidosona; simmin eti beeta maqidasiyaa wotaaddarata , &quot; ayssi a ehibeekketii ? &quot; yaagidi oychchidosona .
oychchin beeta maqidasiyaa wotaaddarati etawu , &quot; ha bitanee haasayidoogaadan , mulekka ooninne haasayibeenna ! &quot; yaagidi zaaridosona .
parisaaweti zaaridi , &quot; i inttenakka balettidee ?
halaqatuppe woy parisaawetuppe a ammanida asi de7ii ?
shin higgiyaa erenna ha asay qanggettidaagaa &quot; yaagidosona .
etappe kase issoy qammi yesuusakko biida niqoodimoosi eta ,
&quot; issi uray giyoobaa siyennan woy i ay oottidaakko erennan de7iiddi , kasetidi a bolli pirddiyoogee nu higgiyan de7ii ? &quot; yaagiis .
yaagin eti zaaridi a , &quot; neenikka qassi galiila biittaa asee ? galiila biittaappe hananabaa yootiyaabi beettennaagaa xoossaa maxaafata marammarada era &quot; yaagidosona .
asay ubbay aggidi , ba soo ba soo biis .
shin yesuusi dabira zayte deriyaakko biis .
qassi wonttetta gallassi guuran beeta maqidasiyaa simmiis; daro asay akko yin , uttidi eta tamaarissiis .
higgiyaa tamaarissiyaageetinne parisaaweti shaaramuxishin oyqqido issi mishiriyo akko ekki ehiidosona . eti asa ubbaa sinttan o essidi yesuusa ,
&quot; tamaarissiyaagoo , ha mishiriyaa shaaramuxaydda ohettaasu .
higgiyaa bolli muusee hanni mala maccaasa shuchchan caddana mala , nuna azaziis . yaatin neeni woygay ? &quot; yaagidosona .
eti hegaa giidoogee yesuusa mootiyoobaa demmidi a paaccanaassa; shin yesuusi hokkidi , ba biradhdhiyan biittaa bolli xaafiis .
eti a oychchidi aggennan ixxin , pude xoqqu giidi , &quot; intte giddon nagara oottibeenna asi kasetidi , o shuchchan caddo &quot; yaagiis .
qassikka hokkidi , biittaa bolli xaafiis .
eti hegaa siyido wode , kasetidi cimati kiyin , issoy issoy kiyiiddi wuridosona; wurin yesuusa xalaalay hegan eqqida mishireera attiis .
i pude xoqqu giidi mishiriyo , &quot; mishiree , asati awan de7iyoonaa ? ooninne ne bolli pirddibeennee ? &quot; yaagiis .
yaagin mishiriyaa , &quot; godawu , ooninne ta bolli pirddibeenna &quot; yaagaasu . yesuusi o , &quot; taanikka ne bolli pirddikke; ba; naa77anttada nagara oottoppa &quot; yaagiis .
qassikka yesuusi asawu , &quot; taani sa7awu poo7o; tana kaalliya ooninne de7o poo7uwaa ekkanaappe attin , xuman mulekka hemettenna &quot; yaagidi haasayiis .
yaagin parisaaweti , &quot; neeni nebaa markkattaasa; ne markkatettay tuma gidenna &quot; yaagidosona .
yesuusi zaaridi , &quot; taani tabaa markkattikkokka , ta markkatettay tuma; ayssi giikko , taani awappe yiidaakkonne qassi awa biyaakko , intte erekketa .
asi pirddiyo ogiyan intte pirddeeta; taani issi uraa bollikka pirddikke .
shin taani pirddiyaabaa gidikkokka , ta pirdday tuma; ayssi giikko , tana kiittida ta aaway tanaara de7eesippe attin , taani tarkka de7ikke .
naa77u asa markkatettay tuma gidiyoogee intte higgiyan xaafetti uttiis .
taani tabaa ta huuphen markkattays; qassi tana kiittida ta aawaykka tabaa markkattees &quot; yaagiis .
yaagin eti , &quot; ne aaway awan de7ii ? &quot; yaagidi yesuusa oychchidosona . yesuusi zaaridi , &quot; intte tanakka woy ta aawaakka erekketa; tana eridabaa gidiyaakko , intte ta aawaakka erana &quot; yaagiis .
yesuusi beeta maqidasiyan tamaarissiiddi , muxuwaata miishshaa yeggiyo saaxiniyaa matan hegaa haasayiis . a ooninne oyqqibeenna; ayssi giikko , a wodee biron gakkiichchibeenna .
qassikka yesuusi eta , &quot; taani baana . bin intte tana koyana; shin intte intte nagaran hayqqana . taani biyoosaakka baanawu intte danddayekketa &quot; yaagiis .
ayhudati , &quot; i , taani biyoosaa intte baanawu danddayekketa yaagees; i bana barkka woraneeyye ? &quot; yaagidosona .
yesuusi zaaridi , &quot; intte garssa asa; taani bolla asa . intte ha sa7aa asa; taani ha sa7aa asa gidikke .
intte intte nagaran hayqqanaagaa taani intteyyo yootidoogee hegaassa; taani tana gidiyoogaa intte ammanana xayikko , intte intte nagaran hayqqana &quot; yaagiis .
yaagin eti , &quot; neeni oonee ? &quot; yaagidi oychchidosona . yesuusi zaaridi , &quot; taani intteyyo kaseesappe yootido tana .
taani inttebaa haasayiyoobaynne pirddiyoobay darobay de7ees . shin tana kiittidaagee tumanchcha; qassi taani appe siyidoogaa sa7aa asaayyo yootays &quot; yaagiis .
i ba aawaabaa haasayiyoogaa eti akeekibookkona .
hegaa gishshawu , yesuusi eta , &quot; tana asa na7aa intte masqqaliyaa bolli kaqqiyo wode , taani tana gidiyoogaanne qassi taani ta aaway tana tamaarissidoogaadan haasayiyoogaappe attin , ta shenen aynne oottennaagaa intte erana .
qassi tana kiittidaagee tanaara de7ees; taani ubba wode a ufayssiyaagaa oottiyo gishshawu , i ta xalaalaa aggibeenna &quot; yaagiis .
yesuusi hegaa haasayishin siyida daro asay a ammaniis .
yesuusi bana ammanida ayhudata , &quot; intte taani tamaarissiyoogawu azazettikko , tumu tana kaalliyaageeta .
intte tumatettaakka erana; qassi tumatettay inttena aylletettaappe kessana &quot; yaagiis .
eti zaaridi , &quot; nuuni abrahaama zare; nuuni ooyyookka aylletibookko . yaatin neeni woygada , aylletettaappe intte kiyana gay ? &quot; yaagidosona .
yaagin yesuusi , &quot; taani intteyyo tumaa odays; nagara oottiya ooninne nagara aylle .
ayllee ubba wode sooni de7enna; shin na7i merinawu sooni de7ees .
na7ay inttena aylletettaappe kessikko , intte aylletettaappe intte tumu kiyana .
intte abrahaama zare gidiyoogaa taani erays; shin ta qaalay intte wozanan baynna gishshawu , tana woranawu koyeeta .
taani ta aaway tana bessidoogaa haasayays; qassi inttekka intte aawaappe siyidoogaa ootteeta &quot; yaagiis .
eti zaaridi , &quot; nu aaway abrahaama &quot; yaagidosona . yaagin yesuusi eta , &quot; intte abrahaama naata gididaakko , i oottido oosuwaa malaa oottana .
shin xoossaappe siyido tumaa yootida tana intte woranawu koyeeta; abrahaami hegaadan oottibeenna .
intte intte aaway oottidoogaa ootteeta &quot; yaagiis . eti zaaridi , &quot; nuuni shaaramuxan yelettibookko; nuuyyo issi aaway , xoossaa xalaalay de7ees &quot; yaagidosona .
yaagin yesuusi eta , &quot; intte xoossaa naata tumu gididaakko , tana siiqana; ayssi giikko , taani xoossaa matappe yaada hagan de7ays . tana i kiittidoogaappe attin , taani ta shenen yabeykke .
taani giyoogaa intte akeekennaagee aybissee ? taani giyoogaa intte siyanawu danddayenna gishshassa .
intte intte aawaa xalahe halaqaa naata; qassi intte intte aaway amottiyoobaa oottanawu koyeeta . i kaseppe doommidi , shemppo woridaagaa; tumatetti aani baynna gishshawu , tumatettaakko shiiqi erenna . i wordduwaa haasayiyo wode , baappe haasayees; ayssi giikko , i worddanchchanne qassi wordduwawukka aawa .
shin taani tumaa haasayiyo gishshawu , intte tana ammanekketa .
intteppe tana nagara oottishin be7aas gaanawu danddayiyay oonee ? taani tumaa haasayiyaabaa gidikko , tana ayssi ammanekketii ?
xoossaa asa gidiya uray xoossay giyoogaa ezggees; intte xoossaa asa gidenna gishshawu , xoossay giyoogaa ezggekketa &quot; yaagiis .
ayhudati zaaridi , &quot; nuuni nena , neeni samaariyaa asa; nenan xalahee de7ees giidi mooridoo ? &quot; yaagidosona .
yesuusi eta hagaadan yaagiis; &quot; ta bolli xalahee baawa . taani ta aawaa bonchchays; shin intte tana kawushsheeta .
taani ta huuphessi bonchcho koyikke; hegaa koyiyaageenne pirddiyaagee de7ees .
taani intteyyo tumaa odays; ta qaalaa naagiya ooninne mulekka hayqqenna &quot; yaagiis .
ayhudati zaaridi , &quot; ne bolli xalahee de7iyoogaa nuuni ha77i erida . abrahaami hayqqiis; hananabaa yootiyaageetikka hayqqidosona; shin neeni , ta qaalaa naagiya ooninne mulekka hayqqenna yaagaasa .
neeni hayqqida nu aawaa abrahaamappe daray ? hananabaa yootiyaageetikka qassi hayqqidosona . neeni nena o mala gaada qoppay ? &quot; yaagidosona .
yaagin yesuusi , &quot; taani tana bonchchikko , ta bonchchoy hada; intte nu xoossaa giyo ta aaway tana bonchchees .
intte a erana xayikkokka , taani a erays . taani a erikke giikko , inttenadan worddanchcha gidays; shin taani a erays; qassi a qaalaakka naagays .
intte aaway abrahaami , ta gallassaa be7anawu laamotiis; be7idikka ufayttiis &quot; yaagiis .
ayhudati zaaridi a , &quot; neeyyo haray atto ishatamu laytta kumibeennaagee abrahaama be7adii ? &quot; yaagidosona .
yaagin yesuusi eta , &quot; taani intteyyo tumaa odays; abrahaami yelettanaappekka kase taani de7ays &quot; yaagiis .
hegaa gishshawu , eti yesuusa caddanawu shuchchaa ekkidosona; shin yesuusi etappe geemettidi , beeta maqidasiyaappe kiyidi biis .
yesuusi biiddi , yelettoosappe qooqe gididi de7iya issi bitaniyaa be7iis .
erissiyo ashkkarati yesuusa , &quot; tamaarissiyaagoo , ha bitanee qooqe gididi yelettanaadan , nagara oottiday oonee ? i oottideeyye ? woy a yelidaageeti oottidonaa ? &quot; yaagidi oychchidosona .
oychchin yesuusi , &quot; xoossaa oosoy a bollan qonccana mala qooqidoogaappe attin , i woy a aayyiyaanne a aaway nagara oottibookkona .
nuuni sa7ay qammennan de7ishin , tana kiittidaagaa oosuwaa oottanawu bessees . ooninne oottanawu danddayenna qammay yees .
taani sa7an de7aydda sa7awu poo7o &quot; yaagiis .
yesuusi hegaa giidi , sa7an cuchchiis; ba cuchchan guutta urqqaa shugissidi , he urqqan qooqe bitaniyaa ayfiyaa tiyiis .
tiyidi , &quot; baada saliihooma giyo dagattida haattan ne ayfiyaa meecca &quot; yaagiis . &quot; saliihooma &quot; giyoogee &quot; kiitettidaagaa &quot; giyoogaa . hegaa gishshawu , bitanee biidi , ba ayfiyaa meecettidi , xeelliiddi simmiis .
bitaniyaa shoorotinne bitanee kase woossishin be7ida asaynne , &quot; hagee uttidi woossiya bitaniyaa gidenneeyye ? &quot; yaagidosona .
qassi amaridaageeti , &quot; hagee attennee &quot; yaagidosona . harati qassi , &quot; chii , hagee a milatiyoogaappe attin , a gidenna &quot; yaagidosona . shin bitanee , &quot; taani attennee &quot; yaagiis .
yaagin eti bitaniyaa , &quot; yaatin , ne ayfee waani xeellidee ? &quot; yaagidi oychchidosona .
i zaaridi , &quot; yesuusa giyo asi guutta urqqaa shugissidi , ta ayfiyaa tiyiis . tiyidi , saliihooma giyo dagattida haattan baada ne ayfiyaa meecetta yaagiis . taani baada meecettada xeellaas &quot; yaagiis .
eti a , &quot; i awan de7ii ? &quot; yaagidi oychchidosona . oychchin bitanee , &quot; taani erikke &quot; yaagiis .
eti kase qooqidi xeellida bitaniyaa parisaawetukko ekki efiidosona .
yesuusi urqqaa shugissidi , bitaniyaa ayfiyaa pattido gallassay sambbata gallassa .
hegaa gishshawu , bitanee waani xeellidaakkonne parisaaweti a naa77anttuwaa oychchidosona . oychchin bitanee etawu , &quot; i ta ayfiyan guutta urqqaa wottiis . ta ayfiyaa meecettaas; meecettada ha77i xeellays &quot; yaagiis .
parisaawetuppe issooti issooti , &quot; hagaa oottida bitanee sambbata higgiyaa naagenna gishshawu , xoossaa matappe yibeenna &quot; yaagidosona . shin harati , &quot; nagaranchcha asi hagaa mala wolqqaama malaataa waani oottanawu danddayii ? &quot; yaagidosona; yaagidi eti bantta giddon shaahettidosona .
hegaa gishshawu , parisaaweti bitaniyaa , &quot; i ne ayfiyaa dooyido gishshawu , abaa woygay ? &quot; yaagidosona . yaagin bitanee , &quot; i hananabaa yootiyaagaa &quot; yaagiis .
ayhudati he xeellida bitaniyaa aayyiyoonne aawaa xeesidi oychchana gakkanaassi , bitanee qooqe gididoogaanne ha77i i xeelliyoogaa ammanibookkona .
ayhudati a aayyiyoonne aawaa , &quot; intte , qooqe gididi yelettiis giyo intte na7ay hagee ? yaatin , ha77i waanidi xeellidee ? &quot; yaagidi oychchidosona .
oychchin bitaniyaa aayyiyaanne aaway , &quot; hagee nu na7aa gididoogaanne qooqe i gididi yelettidoogaa nuuni eroos .
shin ha77i i waani xeellidaakko , nuuni erokko; woy a ayfiyaa ooni pattidaakko , nuuni erokko . a oychchite; i gastta asa; babaa haasayanawu danddayees ! &quot; yaagidosona .
bitaniyaa aayyiyaanne aaway ayhudatuyyo yayyido gishshawu , hegaa giidosona; ayssi giikko , ayhudati yesuusi kiristtoosa yaagidi markkattiya uray de7ikko , he uraa ayhuda woosa keettaappe kessanawu kasetidi qachchi wottidosona .
a aayyiyaanne aaway , &quot; i gastta asa; a oychchite ! &quot; giidoogee hegaassa .
hegaa gishshawu , qooqe gididi yelettida bitaniyaa eti naa77anttuwaa xeesidi , &quot; xoossaa galata; ha bitanee nagaranchcha gidiyoogaa nuuni eroos &quot; yaagidosona .
yaagin bitanee , &quot; i nagaranchcha gidin , gidana xayin erikke; taani qooqe gidiyoogaanne ha77i xeelliyoogaa he issibaa erays &quot; yaagiis .
eti zaaridi bitaniyaa , &quot; i neeyyo ay oottidee ? i ne ayfiyaa waati pattidee ? &quot; yaagidosona .
yaagin i eta , &quot; taani intteyyo yootarggaas; siyibeekketa . ayssi naa77anttuwaa siyanawu koyeetii ? inttekka yesuusa kaalliyaageeta gidanawu koyeetiiyye ? &quot; yaagiis .
eti a cayidi , &quot; neeni he bitaniyaa kaalliyaagaa; nuuni muusa kaalliyaageeta .
xoossay muuseyyo haasayidoogaa nuuni eroos; shin ha bitaniyaa gidikko , i awappe yiidaakkonne nuuni erokko &quot; yaagidosona .
yaagin bitanee , &quot; i awappe yiidaakkonne intte erennaagee garamissiyaabaa; shin i ta ayfiyaa pattiis !
xoossaayyo yayyiya uraynne xoossay koyiyoobaa oottiya uray de7ikko , he uraabaa xoossay siyiyoogaappe attin , nagaranchchatubaa siyenna .
qooqe gididi yelettida asa ayfiyaa ooninne pattin , sa7ay merettoosappe doommin , siyetti erenna .
ha bitanee xoossaappe yibeennabaa gidiyaakko , issibaanne oottanawukka danddayenna &quot; yaagiis .
eti zaaridi ayyo , &quot; neeni nagaran yelettada diccidaagee nuna tamaarissanawu koyay ? &quot; yaagidosona; ayhuda woosa keettaappe a kare kessidosona .
eti bitaniyaa kare kessidoogaa yesuusi siyiis; yesuusi bitaniyaa demmidi , &quot; asa na7aa ammanay ? &quot; yaagiis .
bitanee yesuusa , &quot; godawu , taani a ammananaadan i oonee ? taayyo odarkkii ! &quot; yaagiis .
yaagin yesuusi bitaniyaa , &quot; neeni a be7adasa; ha nenaara haasayiyaageekka a &quot; yaagiis .
bitanee zaaridi , &quot; godawu , ammanays &quot; yaagidi yesuusayyo goynniis .
yesuusi , &quot; qooqeti xeellana malanne xeelliyaageeti qooqana mala , taani pirddanawu ha sa7aa yaas &quot; yaagiis .
aara de7iya amarida parisaaweti hegaa siyidi , &quot; nuunikka qooqeeyye ? &quot; yaagidi oychchidosona .
oychchin yesuusi , &quot; intte qooqe gididaakko , intteyyo nagara gidenna; shin ha77i intte , nuuni xeelloos yaageeta; intte nagaraara de7eeta &quot; yaagiis .
yesuusi , &quot; taani intteyyo tumaa odays; dorssaa birddiyawu penggeera gelennan harasaara geliya ooninne kaysonne pangga .
shin penggeera geliyaagee dorssaa heemmiya asa .
penggiyaa naagiyaagee awu penggiyaa dooyees; dorssatikka a qaalaa siyana; i ba dorssata eta sunttan sunttan xeesidi , kare kaalettana .
i baageeta kare kessidoogaappe guyyiyan , etappe sinttaara hemettees; etikka a qaalaa eriyo gishshawu , a kaalloosona .
hara uraa qaalaa eti erenna gishshawu , appe baqatanaappe attin , a geeduwaa kaallokkona &quot; yaagiis .
yesuusi etawu ha leemisuwaa odiis; shin i etawu ay odiyaakkonne eti akeekibookkona .
yesuusi qassikka etawu , &quot; taani intteyyo tumaa odays; taani dorssatuyyo pengge .
taappe kase yiida ubbay kaysonne pangga; shin dorssati eti giyoogaa siyibookkona .
penggee tana; tanan geliya ooninne attana . i gelananne kiyana; qassi lo77o maatay de7iyoosaakka demmana .
kaysoy wuuqqanawu , woranawunne xayssanawu yiyoogaappe attin , harabawu yeenna; taani etawu de7oy de7ana malanne kumidi palahana mala yaas .
&quot; taani dorssaa loytta heemmiyaagaa; dorssaa loytti heemmiyaagee he dorssatu gishshawu hayqqees .
miishshaa ekkidi heemmiya uray wanggireelloy yiishin be7idi , dorssata yeggi bayidi baqatees . ayssi giikko , dorssati aageeta gidokkona; qassi ikka dorssata heemmiyaagaa gidenna . hegaa gishshawu , wanggireelloy dorssata oyqqeesinne laalees .
miishshaa ekkidi heemmiyaagee miishshawu heemmiyo gishshawunne dorssaabay a qofissenna gishshawu , dorssata aggi bayidi baqatees .
&quot; taani dorssaa loytta heemmiyaagaa; ta aaway tana eriyoogaadan , taanikka qassi ta aawaa erays .
hegaadankka , taani ta dorssata erays; ta dorssatikka tana eroosona . qassi taani ta dorssatu gishshawu , hayqqanawu koyays .
ha wudiyan baynna hara dorssatikka tawu de7oosona . taani etakka ehaanawu bessees . qassi eti ta qaalaa siyana; issi wudee de7ana; heemmiyaageekka issuwaa gidana .
&quot; taani ta shemppuwaa zaarettada ekkana mala , aattada immanawu koyiyo gishshawu , ta aaway tana siiqees .
taani dosada ta shemppuwaa aatta immiyoogaappe attin , taappe ooninne ekkenna . taayyo ta shemppuwaa aatta immiyo maatay de7ees; qassi zaarettada ekkanawukka maatay de7ees . taani ha azazuwaa ta aawaappe ekkaas &quot; yaagiis .
he haasayaa gishshawu , ayhudatu giddon qassikka shaahoy merettiis .
etappe dariya baggay , &quot; aani xalahee de7ees ! i gooyees ! a haasayaa ayssi siyeetii ? &quot; yaagidosona .
harati qassi , &quot; xalahee oyqqido asi hagaadan haasayenna; xalahee qooqe asa ayfe xeelissanawu danddayiiyye ? &quot; yaagidosona .
yerusalaamen beeta maqidasiyaa ooraxissiyo baalay gakkiis; sa7ay he wode balggo .
yesuusi beeta maqidasiyan solomona baranddan , yaanne haanne hamettees .
ayhudati yesuusa matan yuuyi aadhdhidi , &quot; neeni nuna awude gakkanaassi sirissaydda wottuutee ? neeni kiristtoosa gidikko , nuuyyo geeshshada oda &quot; yaagidosona .
yesuusi etayyo zaaridi , &quot; taani intteyyo yootaas; shin tana ammanekketa; taani ta aawaa sunttan oottiyo oosoy tabaa markkattees .
shin taani intteyyo odidoogaadan , intte ta dorssa gidenna gishshawu ammanekketa .
ta dorssati ta qaalaa siyoosona; taani eta erays; etikka tana kaalloosona .
taani etayyo merinaa de7uwaa immays; qassi eti mulekka hayqqokkona . ooninne ta kushiyaappe eta wotti ekkanawu danddayenna .
eta taayyo immida ta aaway ooppenne aadhdhees; ooninne ta aawaa kushiyaappe eta wotti ekkanawu danddayenna .
taanne ta aaway issuwaa &quot; yaagiis .
ayhudati yesuusa caddanawu qassikka shuchchaa denttidosona .
yesuusi eta , &quot; taani oottanawu ta aaway taayyo immido daro lo77o oosuwaa inttena bessaas; hegeetuppe awugeetu gishshawu , tana shuchchan caddanawu koyeetii ? &quot; yaagiis .
ayhudati zaaridi , &quot; nuuni nena lo77o ooso gishshawu , shuchchan caddanawu koyokko; shin neeni xoossaa cayiyo gishshawunne qassi asa gidaydda ne huuphiyaa xoossaa oottido gishshawu , caddanawu koyoos ! &quot; yaagidosona .
yaagin yesuusi zaaridi , &quot; intte higgiyan xoossay , intte xoossata giidoogee xaafettibeennee ?
xoossaa maxaafata laammanawu danddayettenna; xoossay ba qaalay yiido asata , xoossata giidi xeesidobaa gidikko ,
taani , taani xoossaa na7aa giido gishshawu , ta aaway anjjidi , sa7aa kiittido tana , xoossaa cayaasa yaageetii ?
taani ta aaway oottiyoogaa oottana xayikko , tana ammanoppite .
shin taani oottiyaabaa gidikko , haray atto intte tana ammanana xayikkokka , ta aaway tanan de7iyoogaanne taanikka ta aawan de7iyoogaa eranaadaaninne akeekanaadan , ta oosuwaa ammanite &quot; yaagiis .
qassikka eti a oyqqanawu koyidosona; shin i etappe baqatiis .
yohaannisi kase xammaqiyoosaa yorddaanoosa shaafaappe hefintti yesuusi pinnidi , yaani de7iis .
daro asay yesuusakko yiidi , &quot; yohaannisi wolqqaama malaata oottibeenna; shin i ha bitaniyaabaa haasayidobay ubbay tuma &quot; yaagidosona .
yaani daro asay yesuusa ammaniis .
biitaaniyaa giyo qeeri kataman al77aazara giyo issi bitanee harggiis; he katamay mayraamanne i michchiyaa martta de7ido katamaa .
godaa tohuwaa shittuwaa tiyada , ba binnaanan a tohuwaa quccidaara he mayraamo; harggidaagee qassi i ishaa al77aazara .
hegaa gishshawu , michchentti , &quot; godawu , neeni siiqiyoogee harggiis &quot; giidi yesuusayyo kiittidosona .
yesuusi hegaa siyido wode , &quot; taani xoossaa na7ay harggiyaa gaasuwan bonchchettana mala , xoossaa bonchchuwaassi ha harggee al77aazara oyqqidoogaappe attin , woriya hargge gidenna &quot; yaagiis .
yesuusi martto , i michchiyoonne al77aazara siiqees;
al77aazari harggidoogaa yesuusi siyido wode , ba de7iyoosan naa77u gallassaa pe7iis .
hegaappe guyyiyan , yesuusi ba erissiyo ashkkarata , &quot; naa77anttuwaa yihudaa biitti boos &quot; yaagiis .
erissiyo ashkkarati zaaridi , &quot; tamaarissiyaagoo , guutta wodeppe kase ayhudati nena shuchchan caddanawu koyidosona; qassikka yaa buutee ? &quot; yaagidosona .
yaagin yesuusi , &quot; issi gallassan tammanne naa77u saatee de7ees; de7enneeyye ? gallassi hemettiya asi xubettenna; ayssi giikko , i ha sa7aa poo7uwaa be7ees .
shin qammi hemettiya uray de7ikko , poo7oy aani baynna gishshawu , xubettees &quot; yaagiis .
yesuusi hegaa giidoogaappe guyyiyan , qassikka etawu , &quot; nu dabboy al77aazari xiskkiis; shin xiskkuwaappe a denttanawu taani bays &quot; yaagiis .
erissiyo ashkkarati zaaridi , &quot; godawu , i xiskkidabaa gidikko , denddana &quot; yaagidosona .
al77aazari hayqqidoogaa yesuusi odiis; shin al77aazari xiskkidi zin77idoogaa odiis giidi , eti qoppidosona .
hegaa gishshawu , yesuusi geeshshidi eta , &quot; al77aazari hayqqiis .
intte ammanana mala , taani he sohuwan de7ennaagaayyo , intte gishshawu ufayttays . shin hinddite; akko boos &quot; yaagiis .
hegaappe guyyiyan , menttiyaa giyo toomaasi ba lagge erissiyo ashkkarata , &quot; aara hayqqanawu nuunikka qassi boos ! &quot; yaagiis .
yesuusi gakkiyo wode , al77aazari moogettoosappe oyddu gallassa gidiis .
biitaanee yerusalaameppe naa77u kilo meetire keenaa haakkees .
daro ayhudati marttonne mayraamo eta ishay hayqqidoogawu minttettanawu yiidosona .
martta yesuusi yiidoogaa siyada , a mokkanawu kiyaasu; shin mayraama sooni attaasu .
martta yesuusa , &quot; godawu , neeni hagan de7idabaa gidiyaakko , ta ishay hayqqenna .
shin neeni woossiyoobaa ay gidikkokka , xoossay neeyyo haray atto ha77ikka immanaagaa taani erays &quot; yaagaasu .
yesuusi , &quot; ne ishay hayquwaappe denddana &quot; yaagiis .
yaagin martta , &quot; wurssettaa gallassi hayquwaappe denddanaagaa taani erays &quot; yaagaasu .
yesuusi iyyo , &quot; taani denddonne de7o; tana ammaniya uray haray atto , hayqqikkokka paxa de7ana .
qassi paxa de7iya uraynne tana ammaniya uray ubbay mulekka hayqqenna; hegaa neeni ammanay ? &quot; yaagiis .
martta zaarada , &quot; godawu , ee taani ammanays; neeni xoossaa na7aa , sa7aa yaanawu de7iya kiristtoosa gidiyoogaa taani ammanays &quot; yaagaasu .
martta hegaa giidoogaappe guyyiyan , baada ba michcheeyyo geeman xeesada , &quot; tamaarissiyaagee yiidi , nena koyees &quot; yaagaasu .
mayraama hegaa siyido wode , eesuwan dendda eqqada yesuusakko baasu .
yesuusi martta a mokkidosan de7eesippe attin , biron qeeri katamaa gakkiichchibeenna .
mayraamo minttettiiddi , sooni iira de7iya ayhudati , a eesuwan dendda eqqada kare kiyiyoogaa be7idi , al77aazari moogettido gonggoluwaa baada yaani yeekkanawu hanawusu yaagidi , o kaallidi kiyidosona .
mayraama yesuusi de7iyoosaa baada yesuusa be7ido wode , a tohuwaa bollan kunddaasu; kunddada , &quot; godawu , neeni hagan de7idobaa gidiyaakko , ta ishay hayqqenna shin ! &quot; yaagaasu .
yesuusi a yeekkiyoogaanne qassi iira yiida ayhudatikka yeekkiyoogaa be7idi , ba wozanan daro mishettiis; qassi tookki shemppiis .
eta , &quot; awan moogidetii ? &quot; yaagidi oychchin , &quot; godawu , yaada be7a &quot; yaagidi zaaridosona .
yesuusi afuxxiis .
hegaa gishshawu , ayhudati , &quot; al77aazara i ay keenaa siiqiyaakko be7ite ! &quot; yaagidosona .
shin etappe issooti issooti , &quot; hagee qooqe bitaniyaa xeelissidaagee ha bitanee hayqqenna mala teqqanawu danddayennee ? &quot; yaagidosona .
yesuusi qassikka wozanappe qarettidi , al77aazari moogettido gonggoluwaakko biis; he gonggoloy shuchchan qum77etti uttiis .
yesuusi , &quot; shuchchaa pogite ! &quot; yaagidi azaziis . hayqqida bitaniyaa michchiyaa martta , &quot; godawu , i hayqqoosappe oyddu gallassa gidido gishshawu , ha77i xinqqana ! &quot; yaagaasu .
yesuusi martto , &quot; ammaniyaabaa gidikko , neeni xoossaa bonchchuwaa be7anaagaa taani neeyyo yootabeykkinaa ? &quot; yaagiis .
eti shuchchaa denttidosona; denttin yesuusi saluwaa pude xeellidi , &quot; aawawu , taani giyoogaa neeni siyido gishshawu , nena galatays .
neeni ubba wode siyiyoogaa taani erays; shin hagan yuuyi aadhdhidi eqqida asay neeni tana kiittidoogaa ammanana mala , hagaa taani eta gishshawu gays &quot; yaagiis .
yesuusi hegaa giidoogaappe guyyiyan , ba qaalaa xoqqu oottidi , &quot; al77aazaraa , haa kiya ! &quot; yaagiis .
hayqqida bitaniyawu kusheenne tohoy shaluwan qashetti uttidaashiininne a som77oykka afalan kametti uttidaashin kiyiis . kiyin yesuusi eta , &quot; birshshidi aggi bayite ! bo ! &quot; yaagiis .
hegaa gishshawu , mayraamikko yiida ayhudatuppe daroti yesuusi oottidoogaa be7idi , a ammanidosona .
shin etappe issooti issooti parisaawetukko biidi , yesuusi oottidoogaa etawu odidosona .
hegaappe guyyiyan , qeese halaqatinne parisaaweti yaa7aa shiishshidi , &quot; ha bitanee daro wolqqaama malaataa oottiyo gishshawu , ay oottanee ?
nuuni a co77u giidi , aggi bayikko , asay ubbay a ammanana; qassi roome biittaa asati yiidi , nu beeta maqidasiyaanne nu asaa xayssana &quot; yaagidosona .
etappe issoy qayaafa giyoogee , he laytti qeese ubbatu halaqa gididaagee , &quot; intte aynne erekketa !
asay ubbay xayiyoogaappe asa ubbaa gishshawu , issi asi hayqqiyoogee keha gidiyoogaa intte akeekite &quot; yaagiis .
i hegaa baappe gibeenna; shin he laytti qeese ubbatu halaqa gidiyo gishshawu , yesuusi ayhuda asaa gishshawu hayqqanawu bessiyoogaa hananabaa yootiis .
qassi yesuusi ayhuda asaa xalaalaayyo hayqqenna; shin laaletti de7iya xoossaa naata issippe shiishshanawu hayqqana .
he gallassappe doommidi , eti a woranawu maqettidosona .
hegaa gishshawu , yesuusi ayhudatu giddon qoncciyan yaa haa hemettibeenna; shin bazzuwaa lanqqiyan de7iya biitti , efireema giyo qeeri katamaa biis . biidi ba erissiyo ashkkaratuura he sohuwan takkiis .
ayhudati paasikaa bonchchiyo gallassay matiis; qassi daro asay bana geeshshanawu , paasikaa bonchchiyo gallassay gakkanaappe kase he biittaappe yerusalaame biis .
eti yesuusa koyoosona; beeta maqidasiyan eqqidi , &quot; ay qoppeetii ? paasikaa bonchchiyoosaa yesuusi yeennee ? &quot; yaagidi issoy issuwaa oychchidosona .
qassi qeesetu halaqatinne parisaaweti yesuusa qachchanawu , i de7iyoosaa eriya ooninne banttayyo yootana mala azazidosona .
paasikaa bonchchiyo gallassaappe usuppun gallassaa kasetidi , yesuusi i hayquwaappe denttido al77aazari de7iyo biitaaniyaa giyo katamaa biis .
he sohuwan eti awu kahuwaa kattidosona; al77aazari aara issippe uttidaashin , martta kahuwaa kattawusu .
mayraama daro miishshan bayzettiya narddoose giyo geeshsha shittuwaa ehaada , yesuusa tohuwaa tiyaasu; tiyada ba binnaanan a tohuwaa quccaasu; keetta ubbay shittuwaa sawuwan tonggu gees .
shin yesuusi erissiyo ashkkaratuppe issoy , yesuusa aatti immanaagee , yihudaa asqqorootu ,
&quot; ha shittoy issi xeetanne ishatamu biran bayzettin , aybissi biray hiyyeesawu imettennee ? &quot; yaagiis .
i kayso gidido gishshawu , hegaa giisippe attin , hiyyeesawu qarettidi gibeenna; i miishshaa qarcciitaa oyqqiyaagaa gidiyo gishshawu , ubba wode appe baayyo ekkees .
yesuusi , &quot; bawu de7iyaabaa taani moogettiyo gallassawu minjju; o aggite .
hiyyeesati ubba wode inttenaara de7ana; shin taani ubba wode inttenaara de7ikke &quot; yaagiis .
ayhudatuppe daro asay yesuusi biitaaniyan de7iyoogaa siyidi , yaa biis; eti yesuusa be7ana gishsha xalaalawu gidennan , i hayquwaappe denttido al77aazarakka be7anawu biidosona .
hegaa gishshawu , qeese halaqati al77aazarakka qassi woranawu maqettidosona .
ayssi giikko , al77aazara gaasuwan daro ayhudati banttana kaalettiyaageeta aggi bayidi , yesuusa ammanoosona .
wonttetta gallassi paasikaa bonchchiyoosaa yiida daro asay yesuusi yerusalaame biyoogaa siyiis .
siyidi zambbaa hayttaa oyqqidi , a mokkanawu kiyidosona . bantta qaalaa xoqqu oottidi , &quot; xoossay galatetto ! xoossaa sunttan yiya israa7eela kawoy anjjettidaagaa ! &quot; yaagidosona .
xoossaa maxaafay , &quot; xiyoone katamawu , yayyoppa !
be7a , ne kawoy hare maraa bolli uttidi yees &quot; giyoogaadan , yesuusi hare maraa demmidi , a toggiis .
yesuusi erissiyo ashkkarati hegaa kase akeekibookkona; shin yesuusi bonchchettidoogaappe guyyiyan , xoossaa maxaafay hegaa ubbaa giidoogaanne qassi etikka hegaa ubbaa yesuusayyo oottidoogaa hassayidosona .
al77aazari moogettido gonggoluwaappe yesuusi a xeesidi , hayquwaappe denttido wode , yesuusaara de7iya daro asay yesuusayyo markkattiis .
daro asay a mokkanawu kiyidoogee , i he wolqqaama malaataa oottido gishshassa .
hegaa gishshawu , parisaaweti issoy issuwaa , &quot; intte aynne oottanawu danddayennaagaa be7eetii ! be7ite , dere ubbay a geeduwaa kaallees &quot; yaagidosona .
paasikaa bonchchiyo gallassi goynnanawu yerusalaame biidaageetu giddon issi issi giriike asati de7oosona .
eti galiila biittan beetasayda giyo katamaappe yiida piliphphoosakko biidi , &quot; godawu , nuuni yesuusa be7anawu koyoos &quot; yaagidi woossidosona .
piliphphoosi biidi , inddiraasayyo odiis; odin naa77aykka biidi , yesuusayyo odidosona .
yesuusi etawu hagaadan yaagiis; &quot; taani , asa na7ay , bonchchettiyo saatee gakkiis .
taani intteyyo tumaa odays; issi gistte ayfiyaa biittan wodhdhada wooqqana xayikko , barkka attawusu . shin he gisttee ayfiyaa wooqqikko , daro ayfiyaa ayfawusu .
ba shemppuwaa siiqiya ooninne bashshees; qassi ba shemppuwaa ha sa7an ixxiya ooninne merinaa de7uwawu ashshees .
ooninne tawu oottikko , tana kaallanawu bessees; qassi taani de7iyoosan ta ashkkaraykka de7ana . tawu oottiya oonanne , ta aawaykka a bonchchana .
&quot; ha77i ta shemppoy daro un77ettiis; yaatin woygoo ? taani , ta aawawu , tana ha saateeppe ashsharkkii yaagoo ? chii , taani ha saatiyan yiidoogee hagaa gishshassa .
ta aawawu , ne sunttaa bonchcha &quot; yaagiis . he wode saluwaappe , &quot; taani ta sunttaa bonchchaas; qassikka gujjada bonchchana &quot; yaagiya qaalay yiis .
he sohuwan eqqida daro asay he qaalaa siyidi , &quot; hegee dadaa &quot; yaagiis . harati qassi , &quot; kiitanchchay ayyo haasayiis &quot; yaagidosona .
yesuusi zaaridi eta , &quot; ha qaalay intte gishshawu yiidoogaappe attin , ta gishshassa gidenna .
ha sa7ay pirddettiyo wodee ha77a; ha sa7aa haariyaagee ha77i kare olettana .
qassi taani masqqaliyaa bolli kaqettiyo wode , asa ubbaa taakko ekkana &quot; yaagiis .
i hegaa giidoogee ay mala hayquwaa i hayqqanaakkonne eta erissanaassa .
daro asay zaaridi yesuusa , &quot; nu higgee kiristtoosi merinawu de7iyoogaa odees . yaatin , neeni woygada , asa na7ay masqqaliyaa bolli kaqettana gay ? he asa na7ay oonee ? &quot; yaagidosona .
yaagin yesuusi , &quot; poo7oy inttenaara guutta wodiyaa takkana . intteyyo xumenna mala , poo7oy de7ishin , poo7uwan hemettite . xuman hemettiya uray awu biyaakkonne erenna .
poo7uwaa asa gidana mala , intteyyo poo7oy de7ishin , poo7uwaa ammanite &quot; yaagiis . yesuusi hegaa haasayidoogaappe guyyiyan , biidi etappe geemettiis .
i hegaa keena wolqqaama malaataa eta sinttan oottikkokka , hananabaa yootiya isiyaasi ,
&quot; godawu , nu markkatettaa ooni ammanidee ? goday ba wolqqaa oona bessidee ? &quot; giidoogee tuma gidana mala , eti a ammanibookkona .
isiyaasi qassikka , &quot; eta ayfee xeellenna mala , eta wozanaykka akeekenna mala , eti xoossaakko simmin , i eta pattenna mala , xoossay eta ayfiyaa qooqissiis .
eta wozanaa dammissiis &quot; giido gishshawu , eti ammananawu danddayibookkona .
isiyaasi yesuusa bonchchuwaa be7ido gishshawunne qassi abaa haasayido gishshawu , hegaa giis .
hegaa gidinkka , haray atto ayhudatu halaqatuppekka daroti yesuusa ammanidosona . shin parisaaweti banttana ayhudatu woosa keettaappe kessoosona giidi yayyido gishshawu , ammanida giidi markkattibookkona .
ayssi giikko , eti xoossaa sabaappe aattidi , asa sabaa siiqidosona .
yesuusi ba qaalaa xoqqu oottidi yaagiis; &quot; tana ammaniya ooninne tana kiittidaagaakka ammaniyoogaappe attin , ta xalaalaa ammanenna .
tana be7iya ooninne tana kiittidaagaakka be7ees .
tana ammaniya ubbay xuman de7enna mala , taani poo7o gidada sa7aa yaas .
ta qaalaa siyidi azazettenna uraa oonanne taani pirddikke; ayssi giikko , taani sa7aa ashshanawu yiidoogaappe attin , pirddanawu yabeykke .
tana ixxiya oonanne qassi ta qaalaa ekkenna oonanne pirddiyaagee de7ees . taani yootido qaalay wurssettaa gallassi he uraa pirddana .
ayssi giikko , taani hagaa taappe haasayabeykke; shin tana kiittida ta aaway taani gaanaagaanne haasayanaagaa tana azaziis .
qassi a azazoy merinaa de7uwaa ehiyoogaa taani erays; hegaa gishshawu , taani yootiyoogee ta aaway tana yoota giidi odidoogaa &quot; yaagiis .
paasikaa bonchchiyo gallassay gakkanaappe kasetidi , ha sa7aappe shaahettidi , aawaakko biyo wodee gakkidoogaa yesuusi eriis; ha sa7an de7iya baageeta ubba wode siiqiis; wurssettay gakkanaassi eta siiqiis .
yesuusinne erissiyo ashkkarati kahuwaa miishin , simoona na7aa yihudaa asqqorootu yesuusa aatti immanaadan , xalahe halaqay a qofissi wottiis .
yesuusi ba aaway ubbabaa a kushiyan wottidoogaa , qassi xoossaa matappe i yiidoogaanne , simmidi akko baanaagaa eriis .
yesuusi miyoosaappe denddi eqqidi , bolla bagga maayuwaa qaari wottidi , pooxaa ba xeessan gixxiis .
hegaappe guyyiyan , haattaa kuyxaaruwan tigidi , ba erissiyo ashkkaratu tohuwaa meecciyoogaanne ba xeessan gixxido pooxan qucciyoogaa doommiis .
yesuusi simoon pheexiroosakko yin pheexiroosi , &quot; godawu , neeni ta tohuwaa meeccanawu hanayyye ? &quot; yaagiis .
yesuusi zaaridi a , &quot; taani oottiyoogaa neeni ha77i erakka; shin guyyeppe akeekana &quot; yaagiis .
yaagin pheexiroosi , &quot; neeni ta tohuwaa mulekka meeccakka ! &quot; yaagiis . yesuusi a , &quot; taani ne tohuwaa meeccana xayikko , neeyyoonne taayyoonne issippetetti baawa &quot; yaagidi zaariis .
yaagin pheexiroosi yesuusa , &quot; godawu , yaatikko , ta tohuwaa xalaalaa meeccoppa; ta kushiyaakka ta huuphiyaakka meecca ! &quot; yaagiis .
yesuusi zaaridi , &quot; bollaa meecettiichchida uray ooninne tohoppe harabaa meecettanawu koshshenna; ayyo ubbasaykka geeshsha . qassi inttekka geeshsha; shin ubbay geeshsha gidekketa &quot; yaagiis .
ayssi giikko , yesuusi bana aatti immana uray oonakkonne erees; i , &quot; intte ubbay geeshsha gidekketa &quot; giidoogee hegaassa .
eta tohuwaa meeccidoogaappe guyyiyan , yesuusi ba maayuwaa maayidi , ba sohuwaa guyye simmidi biidi uttiis; uttidi eta yaagiis; &quot; taani intteyyo oottidoogaa akeekeetii ?
intte tana tamaarissiyaagoonne godawu geeta; taani he intte giyoogaa gidiyo gishshawu , loyttideta .
taani intteyyo godanne inttena tamaarissiyaagaa gidaydda , intte tohuwaa meeccidabaa gidikko , inttekka issoy issuwaa tohuwaa meeccanawu bessees .
ayssi giikko , taani intteyyo oottidoogaadan , inttekka oottana mala , intteyyo leemiso gidaas .
taani intteyyo tumaa odays; ashkkari ba godaappe aadhdhenna . qassi kiitettida uraykka bana kiittidaagaappe aadhdhenna .
intte hegaa eridi oottiyaabaa gidikko anjjettidaageeta .
&quot; taani intte ubbaabaa haasayikke . taani dooridoogeeta erays; shin xoossaa maxaafay , taani barssidoogee ta kushiyaa saxxiis giidoogee tuma gidanawu bessees .
hegee haniyo wode taani tana gidiyoogaa intte ammanana mala , hegee hananaappe kasetada intteyyo haara odays .
taani intteyyo tumaa odays; taani kiittiyo oonanne mokkiya uray tanakka mokkees; qassi tana mokkiya ooninne tana kiittidaagaa mokkees &quot; yaagiis .
yesuusi hegaa haasayidoogaappe guyyiyan , ba wozanan daro metootiis; metootidi , &quot; taani intteyyo tumaa odays; tana intteppe issoy aatti immana &quot; giidi qoncciyan odiis .
i obaa haasayiyaakkonne , erissiyo ashkkaratuyyo mulekka erettennan ixxin , issoy issuwaa xeellidosona .
erissiyo ashkkaratuppe issoy , yesuusi siiqiyoogee , yesuusa matan uttiis .
hegaa gishshawu , simoon pheexiroosi he erissiyo ashkkaraa qim77otidi , &quot; i oona giyaakko , ane a oychcha &quot; yaagiis .
hegaa gishshawu , he erissiyo ashkkaray yesuusa hayttaakko shiiqidi , &quot; godawu , i oonee ? &quot; yaagiis .
yesuusi zaaridi , &quot; taani oyttan cambbaa tushkkada immiyoogee a &quot; yaagiis . qassi oyttaa mentti ekkidi , cambbaa tushkkidi , simoona na7aa , yihudaa asqqorootuyyo immiis .
yihuday oyttaa menttettaa ekkidoogaappe guyyiyan , seexaanay sohuwaarakka yihudan geliis . yesuusi a , &quot; neeni oottanaagaa eesuwan ootta ! &quot; yaagiis .
shin he sohuwan uttidaageetuppe ooninne yesuusi hegaa a ayssi giidaakkonne eribeenna .
yihuday miishshaa qarcciitaa oyqqiyo gishshawu , erissiyo ashkkaratuppe issooti issooti yesuusi yihudaa , &quot; paasikaa bonchchiyo gallassawu banttana koshshiyaabaa baada shamma woy hiyyeesawu muxuwaataa imma giis &quot; yaagidi qoppidosona .
yihuday oyttaa me7ettaa ekkidi , sohuwaarakka kare kiyiis; he wode sa7ay qamma .
yihuday kare kiyidoogaappe guyyiyan , yesuusi yaagiis; &quot; ha77i taani asa na7ay bonchchettaas: xoossaykka ta baggaara bonchchettiis .
xoossay ta baggaara , asa na7aa baggaara bonchchettikko , i ba huuphen tana asa na7aa bonchchana; qassi i tana sohuwaara bonchchana .
ta naatoo , taani inttenaara daro wodiyaa gam77ikke . intte tana koyana; shin taani ayhudata , taani biyoosaa intte baanawu danddayekketa giidoogaadan , intteyyookka ha77i odays .
taani inttena ooratta azazuwaa azazays; issoy issuwaa siiqite . taani inttena siiqidoogaadankka , intte issoy issuwaa siiqana bessees .
intte issoy issuwaara siiqettikko , ta erissiyo ashkkarata gidiyoogaa asay ubbay erana &quot; yaagiis .
simoon pheexiroosi yesuusa , &quot; godawu , neeni awu bay ? &quot; yaagiis . oychchin yesuusi zaaridi , &quot; taani biyoosaa neeni ha77i tana kaallanawu danddayakka; shin guyyeppe kaallana &quot; yaagiis .
yaagin pheexiroosi , &quot; godawu , taani nena ha77i kaallanawu ayssi danddayikkinaa ? taani ne gishshawu , hayqqanawukka giiga uttaas ! &quot; yaagiis .
yesuusi zaaridi , &quot; ta gishshawu hayqqanawu hay tumu giiga uttadii ? taani neeyyo tumaa odays; kuttoy waassanaappe kase , neeni tana heezzutoo kaddana &quot; yaagiis .
yesuusi erissiyo ashkkarata , &quot; intte wozanay hirggoppo; xoossaa ammanite; tanakka ammanite .
ta aawaa keettan daro sohoy de7ees . hegaa gidennaakko , taani intteyyo hegaa yootikke; taani intteyyo sohuwaa giigissanawu bays .
taani baada sohuwaa giigissoogaappe guyyiyan , taani de7iyoosan inttekka de7ana mala , simmada yaada inttena taakko ekka efaana .
qassi intte taani biyo ogiyaa ereeta &quot; yaagiis .
yaagin toomaasi , &quot; godawu , neeni biyoosaa nuuni erokko; ogiyaa waanidi eranawu danddayiyoonii ? &quot; yaagiis .
yesuusi zaaridi , &quot; ogee , tumaynne de7oy tana; ta baggaarappe attin , ooninne ta aawaakko baanawu danddayenna .
intte tana eriyaabaa gidiyaakko , ta aawaakka erana; ha77ippe doommidi , intte a ereetanne qassi a be7ideta &quot; yaagiis .
piliphphoosi yesuusa , &quot; godawu , aawaa nuna bessa; hegee nuuyyo gidana &quot; yaagiis .
yesuusi zaaridi yaagiis; &quot; taani hagaa keena wodiyaa inttenaara de7inkka , tana erikkii piliphphoosaa ? tana be7ida uray aawaakka be7iis; yaatin , neeni woygada , aawaa nuna bessa gay ?
taani aawaa giddon de7iyoogaa qassi aawaykka ta giddon de7iyoogaa neeni ammanikkiiyye ? taani intteyyo odiyo qaalaa taani taappe odikke; shin ta giddon de7iya aaway ba oosuwaa oottees .
taani aawaa giddon de7iyoogaaninne qassi aawaykka ta giddon de7iyoogan tana ammanite; hegee xayikko , abawu a oosuwaabawu tana ammanite .
&quot; taani intteyyo tumaa odays; tana ammaniya uray taani oottiyo oosuwaa oottana . taani aawaakko biyo gishshawu , he uray hagaappe aadhdhiya oosuwaa oottana .
aaway na7aa baggaara , ta baggaara bonchchettana mala , ta sunttan intte woossiyo ubbabaa taani intteyyo polana .
intte ta sunttan tana ay oychchikkokka , taani polana .
&quot; intte tana siiqiyaabaa gidikko , ta azazuwaa naagana .
taani aawaa woossana; inttenaara merinawu de7ana mala , tumatettaa ayyaanaa , hara minttettiyaagaa intteyyo i immana .
ha sa7ay he tumatettaa ayyaanaa be7ennaagaanne erennaagaa gidiyo gishshawu , a ekkanawu danddayenna; shin i inttenaara de7iyo gishshawunne intte giddon de7ana gishshawu , intte a ereeta .
&quot; taani inttena intterkka yeggabeykke; taani simmada inttekko yaana .
guutta wodiyaappe guyyiyan , sa7ay tana naa77antto be7enna; shin intte tana be7ana; taani paxa de7iyo gishshawu , inttekka qassi paxa de7ana .
taani ta aawaa giddon de7iyoogaanne intte ta giddon de7iyoogaa , qassi taani intte giddon de7iyoogaanne intte he gallassi erana .
&quot; ta azazoy a matan de7iyo asi , qassi he azazuwaakka naagiyaagee , i tana siiqiya asa . tana siiqiya asa ta aawaykka siiqees; taanikka a siiqays . taani ayyo qonccana &quot; yaagiis .
yihudaa asqqoroota gidenna yihuday yesuusa , &quot; godawu , neeni ne huuphiyaa sa7aa bessennan , nuna bessana giyoogaa woygada gay ? &quot; yaagiis .
yaagin yesuusi , &quot; tana siiqiya ooninne ta qaalaa naagana; ta aaway a siiqana; qassi ta aawaynne taaninne akko yiidi , aara de7ana .
tana siiqenna uray ooninne ta qaalawu azazettenna; intte siyiyo qaalay tana kiittida aawaagaa gidiyoogaappe attin , taagaa gidenna .
&quot; taani inttenaara issippe de7aydda hagaa intteyyo odaas;
shin geeshsha ayyaanay , minttettiyaagee , aaway ta sunttan kiittanaagee , inttena ubbabaa tamaarissana . taani intteyyo odido ubbabaakka inttena hassayissana .
&quot; taani sarotettaa inttenaara wottays; ta sarotettaa intteyyo immays . taani sa7ay immiyo sarotettaa malaa immikke . intte hirggoppitenne yayyoppite .
taani intteyyo , taani bays; shin simmada inttekko yaana giidoogaa siyideta; intte tana siiqidobaa gidiyaakko , taappe aaway dariyo gishshawu , taani aawaakko biyoogan intte ufayttana shin .
hegee haniyo wode intte ammanana mala , hegee hanennan de7ishin , haara kasetada taani intteyyo odarggaas .
&quot; ha sa7aa haariyaagee yiyo gishshawu , taani hagaappe sinttan inttenaara keehi haasayikke . tana i aynne oottanawu danddayenna .
shin taani aawaa siiqiyoogaa sa7ay eranawu bessees; qassi taanikka aaway tana azazidoogaadan oottays . denddi eqqite; hagaappe boos .
&quot; taani woyne giyo turaayyo tumu ano; goshshanchchay ta aawaa .
ta giddon de7iya ayfe ayfenna turaa mara ubbaa i karees; ayfiya turaa mara ubbay kaseegaappe keehi ayfanaadan , he maraa xeeraa i qanxxana .
taani intteyyo ha77i odido qaalaa gaasuwan , intte geeshsha .
ta giddon de7ite; taanikka intte giddon de7ana . woyniyaa turaa maray anoora issippe de7ennan xayikko , he maray barkka ayfe ayfanawu danddayennaagaadan , inttekka ta giddon de7ennan xayikko , ayfe ayfanawu danddayekketa .
&quot; taani woyne turaayyo ano; intte he turaa marata . ta giddon de7iya uray , taanikka a giddon de7iyo uray , daro ayfe ayfana; ayssi giikko , taani baynnan intterkka aynne oottanawu danddayekketa .
ta giddon de7enna uray tura maradan , karen yeggin melana; melidaagaa shiishshidi taman wottin , i eexxana .
intte ta giddon de7ikko , qassi ta qaalaykka intte giddon de7ikko , intte koyidobaa ayba gidinkka woossite; intte ekkana .
intte daro ayfiyaa ayfikkonne qassi ta erissiyo ashkkarata gidikko , hegan ta aaway bonchchettana .
aaway tana siiqidoogaadan , taanikka inttena siiqaas; ta siiquwan de7ite .
taani ta aawaa azazuwaa naagada a siiquwan de7idoogaadan , inttekka ta azazuwaa naagikko , ta siiquwan de7ana .
&quot; ta ufayssay inttenaara de7ana malanne , inttekka daro ufayttana mala , taani hagaa intteyyo yootaas .
ta azazoy hagaa; taani inttena siiqiyoogaadan , inttekka issoy issuwaara siiqettite .
ba shemppuwaa ba laggiyaayyo aattidi immiyoogaappe aadhdhiya siiqoy ooyyookka baawa .
taani inttena azazidobaa ubbaa oottikko , intte ta laggeta .
&quot; ashkkaray ba goday oottiyoobaa erenna gishshawu , taani inttena hagaappe sinttawu ashkkarata giikke; shin taani inttena ta laggeta gaas . ayssi giikko , ta aawaappe siyido ubbabaa taani intteyyo yootaas .
taani inttena dooridoogaappe attin , intte tana dooribeekketa . intte biidi ayfiyaa ayfana mala , taani inttena sunttaas . qassi aawaykka intte ta sunttan woossidobaa ubbaa immana .
taani inttena azaziyoogee hagaa; issoy issuwaara siiqettite .
&quot; sa7ay inttena ixxikko , kasetidi tana ixxidoogaa akeekite .
intte sa7aabaa gididaakko , sa7ay babaadan inttena siiqana; shin taani inttena sa7aappe dooridoogaappe attin , intte sa7aabaa gidekketa; sa7ay inttena ixxiyoogee hegaassa .
ashkkaray ba godaappe darenna gaada taani intteyyo odidoogaa hassayite . eti tana yedettidabaa gidikko , inttenakka yedettana . eti ta qaalaa naagidabaa gidikko , intte qaalaakka naagana .
shin eti tana kiittidaagaa erenna gishshawu , ha ubbaa ta gaasuwan eti intte bolli wottana .
taani yaada etawu odennabaa gidiyaakko , etawu nagara gidenna; shin ha77i eti oottiyo nagaraa gaasoyiyoobi baawa .
tana ixxiyaagee ta aawaakka ixxees .
ooninne oottibeenna oosuwaa eta giddon taani oottabeennabaa gidiyaakko , etawu nagara gidennan attana; shin ha77i eti taani oottido oosuwaa be7idi , tanakka ta aawaakka ixxidosona .
shin eta higgiyan , tana coo ixxidosona geetettidi xaafettidaagee polettana mala , hagee haniis .
&quot; shin aawaappe yiya tumatettaa ayyaanay minttettiyaagee yaana . taani aawaappe intteyyo a yeddana; qassi i tabaa markkattana .
inttekka qassi kaseesappe doommidi , tanaara de7iyo gishshawu , tabaa markkattana .
&quot; taani hagaa intte xubettenna mala , intteyyo odaas .
eti inttena bantta ayhuda woosa keettaappe kessi yeddana . hegaa bolli qassi inttena woriya uray xoossawu oottiyoobaa awu milatiyo wodee yaana .
eti hegaa intte bolli oottiyoogee tananne aawaa erenna gishshassa .
shin eti hegaa intte bolli oottiyo wodee gakkiyo wode , taani intteyyo odidoogaa intte hassayana mala , taani intteyyo hagaa odaas . &quot; taani inttenaara de7iyo gishshawu , koyro hegaa intteyyo odabeykke .
shin ha77i taani tana kiittidaagaakko bays; shin intteppe ooninne , awu bay ? giidi tana oychchiyay baawa .
shin taani hagaa odido gishshawu , intte wozanan daro azzanoy de7ees .
shin taani intteyyo tumaa odays; taani biyoogee intteyyo keha . ayssi giikko , taani baana xayikko , minttettiyaagee inttekko yeenna; shin taani biikko , a inttekko yeddana .
qassi minttettiyaagee yiidi , nagaraabaa , xillotettaabaanne pirddaabaa ha sa7aa asaa erissana .
nagaraabay asay tana ammanenna gishshassa .
xillotettaabay qassi taani aawaakko biyo gishshawu , intte tana naa77anttuwaa be7ekketa .
xoossaa pirddaabay qassi sa7aa haariyaagee pirddettiichchido gishshassa .
&quot; taani intteyyo odiyoobay darobay de7ees; shin ha77i intteyyo gelenna .
tumatettaa ayyaanay yiyo wode , inttena tumatetta ubbaakko efaana . ayssi giikko , i ba siyidobaa odanaappe attin , baappe aynne odenna . qassi sinttappe yaanabaa intteyyo i odana .
i tana bonchchana; ayssi giikko , i taayyo de7iyaabaappe ekkidi , intteyyo odana .
aawawu de7iyaabay ubbay tabaa; minttettiyaagee tawu de7iyaabaappe ekkidi , intteyyo odana taani giidoogee hegaassa .
&quot; guutta wodeppe guyyiyan , intte tana be7ekketa; qassi guutta wodeppe guyyiyan , intte tana be7ana &quot; yaagiis .
erissiyo ashkkaratuppe issooti issooti bantta giddon , &quot; guutta wodeppe guyyiyan , intte tana be7ekketa; qassi guutta wodeppe guyyiyan , intte tana be7ana; ayssi giikko , taani aawaakko bays giyoogee hegee woygiyoogee ? &quot; yaagidosona .
&quot; guutta wodeppe guyyiyan giyoogee woygiyoogee ? i aybawu haasayiyaakkonne nuuyyo erettenna &quot; yaagidosona .
eti bana oychchanawu koyiyoogaa yesuusi eridi , eta yaagiis; &quot; taani , guutta wodeppe guyyiyan , intte tana be7ekketa; qassi guutta wodeppe guyyiyan , intte tana be7ana giidoogawu intte issoy issuwaa oychcheetii ?
taani intteyyo tumaa odays . intte yeekkananne koyzzana; shin ha sa7ay ufayttana . qassi intte azzanana; shin intte azzanoy ufayssa gidana .
issi maccaasiyaa na7a yelana haniyo wode , ba maaretaa wodee gakkido gishshawu , he maaretaabaa hirggawusu; shin na7a yelidoogaappe guyyiyan , na7i ha sa7an yelettido ufayssaa gishshawu , ba maaretaa hassayukku .
hegaa gishshawu , inttekka intte wozanan hirggeeta; shin taani naa77anttuwaa inttena be7ana; qassi intte wozanay keehi ufayttana; intte ufayssaa ooninne intteppe ekkenna .
&quot; he gallassi intte tana aynne woossekketa . taani intteyyo tumaa odays; intte ta sunttan woossiyoobaa ubbaa aaway intteyyo immana .
ha77i gakkanaassikka ta sunttan aynne woossibeekketa; intte ufayssay polettana mala , xoossaa woossite; intte ekkana .
&quot; hagaa taani intteyyo leemisuwan yootaas; shin taani leemisuwan yootenna wodee yaana; shin aawaabaa taani intteyyo qoncciyan odana .
taani he gallassi , intte ta sunttan aawaa woossana; qassi intte gishshawu , taani aawaa woossana giikke .
ayssi giikko , aaway ba huuphen inttena siiqees; intte tana siiqiyo gishshawunne taani aawaa matappe yiidoogaa ammanido gishshawu , i inttena siiqees .
taani aawaa matappe sa7aa yaas; qassi sa7aa aggada aawaakko baana &quot; yaagiis .
erissiyo ashkkarati zaaridi yesuusa , &quot; be7a , ha77i neeni qoncciyan haasayaasa; leemison aynne haasayakka .
neeni ubbabaa eriyoogaa nuuni ha77i eroos; qassi nena ooninne oychchana mala , neeni koyennaagaa eroos . hegee nuna neeni xoossaappe yiidoogaa ammanttees &quot; yaagidosona .
yaagin yesuusi zaaridi eta , &quot; ha77i ammaneetii ?
be7ite , intte intte soo intte soo laalettiyo wodeenne ta xalaalaa yeggi bayiyo wodee yaana; ha77ikka yiichchiis . shin aaway tanaara de7iyo gishshawu , ta xalaalaa gidikke .
intte ta giddon de7iiddi , saro de7ana mala , taani hagaa intteyyo odaas . sa7an intte waayettana . shin minnite; taani sa7aa xoonaas &quot; yaagiis .
yesuusi hegaa haasayidoogaappe guyyiyan , pude saluwaa xeellidi , hagaadan yaagiis; &quot; aawawu , wodee gakkiis; ne na7ay nena bonchchana mala , neeni ne na7aa bonchcha .
ayssi giikko , neeni ayyo immido ubbawu merinaa de7uwaa i immana mala , asa ubbaa bollan ayyo maataa immadasa .
asay nena issi xoossaa gididaagaa erana malanne , qassi neeni kiittido yesuus kiristtoosa erana mala , hagee merinaa de7o .
neeni taayyo oottanawu immido oosuwaa polada , nena sa7an bonchchaas .
ha77ikka qassi aawawu , sa7ay merettanaappe kase ne matan taayyo de7iya bonchchuwan ne sinttan tana bonchcha .
&quot; sa7aa asaappe neeni tawu immidoogeeta nenaara eretissaas; eti neegeeta; qassi neeni eta tawu immadasa . eti ne qaalawukka azazettidosona .
ha77i neeni tawu immido ubbabay neeppe yiidoogaa eti eroosona .
ayssi giikko , neeni tawu immido qaalaa taani etawu immaas; etikka he qaalaa ekkidosona . taani ne matappe yiidoogee tuma gidiyoogaa eroosona; eridi neeni tana kiittidoogaakka ammanidosona .
&quot; taani etawu woossays; sa7awu nena woossikke . shin neeni tawu immido asawu woossays; ayssi giikko , eti neegeeta .
tawu de7iya ubbabay nebaa; qassi neeyyo de7iya ubbabaykka tabaa . taani eta baggaara bonchchettaas .
taani hagaappe guyyiyan , sa7an de7ikke; eti sa7an de7oosona; taani ha77i neekko bays . geeshsha aawawu , ha neeni tawu immidoogeeti neeninne taani issuwaa gidiyoogaadan , eti issuwaa gidana mala , eta ne sunttan naaga .
taani etaara sa7an de7aydda , neeni tawu immido ne sunttaa wolqqan eta naagaas . taani eta naagaas; xoossaa maxaafay giidoogee polettana mala , xayoy bessiyo uraappe attin , etappe haray ooninne xayibeenna .
&quot; ha77i taani neekko bays; eta wozanan ta ufayssay polettana mala , hagaa taani sa7an haasayays .
taani etawu ne qaalaa immaas; taani sa7aassa gidennaagaadan , etikka sa7aassa gidenna gishshawu , sa7ay eta ixxiis .
neeni xalahiyaappe eta naagana mala woossiyoogaappe attin , sa7aappe kessana mala woossikke .
taani sa7aassa gidennaagaadan , etikka sa7aassa gidokkona .
neeni tumatettan eta nebaa ootta; ne qaalaykka tumatettaa .
neeni tana sa7aa kiittidoogaadan , taanikka eta sa7aa kiittaas;
qassi eti tumatettan nebaa gidana mala , eta gishshawu , taani ta huuphiyaa neeyyo immays .
&quot; taani eta xalaalawu woossikke; shin eti qaalaa yootin , tana ammanidaageetuyyookka woossays .
eti ubbay issuwaa gidana mala , taani woossays . aawawu , neeni ta giddon de7iyoogaadan , qassi taanikka ne giddon de7iyoogaadan , eti nu giddon de7ona . qassi neeni tana kiittidoogaa sa7ay ammanana mala , eti issuwaa gidona .
neeninne taani issuwaa gidiyoogaadan , eti issuwaa gidana mala , neeni tana bonchchidoogaadan , taanikka eta bonchchaas .
taani eta giddon de7in , neeni ta giddon de7in , qassi neeni tana siiqiyoogaadan , etakka siiqidoogaanne tana sa7aa kiittidoogaa sa7ay eranaadan , eti muleera issuwaa gidona .
&quot; aawawu , sa7ay merettanaappe kase neeni tana siiqido gishshawu , tawu immido ta bonchchuwaa eti be7ana mala , neeni tawu immidoogeeti taani de7iyoosan tanaara de7ana mala koyays .
&quot; xillo aawawu , sa7ay nena erenna; shin taani nena erays . qassi neeni tana kiittidoogaa hageeti eroosona .
neeni tana siiqido siiqoy eta giddon de7ana mala , qassi taanikka eta giddon de7ana mala , taani ne sunttaa eta erissaas; sinttawukka erissana &quot; yaagiis .
yesuusi hegaa giidi , xoossaa woossidoogaappe guyyiyan , ba erissiyo ashkkaratuura qediroona giyo shaafaa pinniis . he sohuwan daro wogaray de7ees; yesuusinne erissiyo ashkkarati he wogaraa giddo gelidosona .
yesuusa aatti immida yihuday he sohuwaa erees; ayssi giikko , yesuusi ubba wode ba erissiyo ashkkaratuura hegan shiiqees .
hegaa gishshawu , yihuday paanoosiyaa , xomppiyaa , tooraanne gonddalliyaa oyqqida daro wotaaddaratanne qassi qeese halaqatinne parisaaweti yeddido beeta maqidasiyaa wotaaddarata kaaletti ekkidi , he sohuwaa biis .
yesuusi bana gakkana haniya ubbabaa eridi , gaxi kiyidi , &quot; oona koyeetii ? &quot; yaagiis .
yaagin eti zaaridi , &quot; naazireeta yesuusa koyoos &quot; yaagidosona . yesuusi zaaridi , &quot; taani a &quot; yaagiis . yesuusa aatti immida yihudaykka hegan etaara eqqiis;
yesuusi , &quot; taani a &quot; giido wode , eti guyyekko shiiqidi , sa7an kunddidosona .
yesuusi qassikka , &quot; oona koyeetii ? &quot; yaagin eti , &quot; naazireeta yesuusa koyoos &quot; yaagidosona .
yaagin yesuusi zaaridi , &quot; taani a gidiyoogaa intteyyo yootaas; simmi intte tana koyiyaabaa gidikko , hageeta yeddite &quot; yaagiis .
i , &quot; aawawu , neeni tawu immidoogeetuppe haray atto , issuwaakka bashshabeykke &quot; giidoogee polettana mala , hegaa giis .
simoon pheexiroosawu bisoy de7ees; i he bisuwaa shoddinnee qeese ubbatu halaqaa ashkkaraa ushachcha hayttaa shocidi , qanxxi yeggiis . he ashkkaraa sunttay malkkoosa .
yesuusi pheexiroosa , &quot; ne bisuwaa shoohuwan zaarada wotta ! ta aaway taayyo immido burccukkuwaappe taani uyennabaa neeyyo milatii ? &quot; yaagiis .
shaalaqay , daro wotaaddaratinne qassi ayhudatu halaqati yesuusa oyqqidi qachchidosona .
koyro yesuusa haannakko efiidosona; ayssi giikko , haanni he laytti qeese ubbatu halaqa gidiya qayaafa bollo .
&quot; asa ubbaa gishshawu , issi asi hayqqikko lo77o &quot; giidi ayhudata zoridaagee qayaafa .
simoon pheexiroosinne hara issi erissiyo ashkkaray yesuusa kaallidi biidosona . he hara erissiyo ashkkaraa qeese ubbatu halaqay loytti erees; hegee yesuusaara qeese ubbatu halaqaa dirssa garssi geliis .
shin pheexiroosi kareera dirssaa penggen eqqiis . qeese ubbatu halaqay loytti eriyo hara erissiyo ashkkaray kare kiyidi , penggiyaa naagiya na7eeyyo yootidi , pheexiroosa dirssa garssi gelissiis .
penggiyaa naagiya na7iyaa pheexiroosa , &quot; neeni ha bitanee erissiyo ashkkaratuppe issuwaa gidikkiiyye ? &quot; yaagaasu . yaagin pheexiroosi , &quot; chii , taani gidikke &quot; yaagiis .
sa7ay meeggiyo gishshawu , ashkkaratinne halaqati xiixinttaa tamaa oyttidi , bonqqidaagaa yuuyi aadhdhi eqqidi ho77oosona; pheexiroosikka etaara eqqidi , he tamaa ho77ees .
qeese ubbatu halaqay yesuusa i erissiyo ashkkaratubaanne a timirttiyaabaa oychchiis .
yesuusi zaaridi , &quot; taani asa ubbawu qoncciyan odaas . taani ayhuda ubbay shiiqiyo ayhuda woosa keettaaninne beeta maqidasiyan ubba wode tamaarissaas; geeman aynne haasayabeykke .
yaatin , neeni tana ayssi oychchay ? taani odidoogaa siyida asaa oychcha; he asay taani odidoogaa erees &quot; yaagiis .
yesuusi hegaa giido wode , he sohuwan eqqida wotaaddaratuppe issoy yesuusa baqqidi , &quot; qeese ubbatu halaqaa bolli hagaadan zaaray ? &quot; yaagiis .
yesuusi zaaridi , &quot; taani balabaa haasayidabaa gidikko , hagan de7iya asa ubbawu oda; shin taani tumaa haasayidabaa gidikko , tana ayssi baqqay ? &quot; yaagiis .
hegaa gishshawu , haanni , qashetti uttida yesuusa , qeese ubbatu halaqaa , qayaafakko yeddiis .
pheexiroosi hegan eqqidi , tamaa ho77ees; harati a , &quot; neeni ha bitanee erissiyo ashkkaratuppe issuwaa gidikkiiyye ? &quot; yaagiis . yaagin pheexiroosi , &quot; chii; taani gidikke &quot; yaagidi kaddiis .
qeese ubbatu halaqaa ashkkaratuppe issoy , pheexiroosi hayttaa qanxxido bitaniyaa dabboy pheexiroosa , &quot; taani nena aara daro wogaraa giddon be7abeykkinaayye ? &quot; yaagidi oychchiis .
oychchin pheexiroosi qassikka kaddiis; sohuwaarakka kuttoy waassi aggiis .
eti yesuusa qayaafa sooppe deriyaa haariyaagaa ooso keettaa ekki efiidosona . sa7ay maallado guura; ayhudati paasikaa bonchchiyo gallassa qumaa maanawu , bantta huuphessi tunenna mala , deriyaa haariyaagaa ooso keettaa gelibookkona .
hegaa gishshawu , philaaxoosi etakko kare kiyidi , &quot; ha bitaniyaa intte aybin mooteetii ? &quot; yaagiis .
yaagin eti , &quot; i iitabaa oottibeennabaa gidiyaakko , nuuni a neekko ehookko &quot; yaagidosona .
philaaxoosi zaaridi etayyo , &quot; intte a ekki efiidi , intte higgee giyoogaadan , a bolli pirddite &quot; yaagiis . yaagin ayhudati , &quot; oonanne woriyo maati nuuyyo baawa &quot; yaagidosona;
hagee hanidoogee yesuusi ay mala hayquwaa hayqqanaakko erissanawu haasayidoogee polettanaassa .
philaaxoosi ba ooso keettaa naa77anttuwaa gelidi , yesuusa xeesiis; xeesidi , &quot; neeni ayhuda kawoo ? &quot; yaagidi a oychchiis .
oychchin yesuusi philaaxoosa , &quot; ha oyshaa neeni neeppe oychchayyye woy hara asi neeyyo tabaa odidee ? &quot; yaagiis .
philaaxoosi zaaridi , &quot; tana ayhuda asa gay ? ne zaretinne qeesetu halaqati nena tawu aatti immidosona; neeni ay oottadii ? &quot; yaagiis .
yaagin yesuusi , &quot; ta kawotettay ha sa7aana gidenna . ta kawotettay ha sa7aana gididaakko , tana ayhudatuyyo aatti immennaadan , ta ashkkarati tawu olettana; shin ta kawotettay ha sa7aana gidenna &quot; yaagiis .
hegaa gishshawu , philaaxoosi yesuusa , &quot; yaatin , neeni kawooyye ? &quot; yaagidi oychchiis . yesuusi zaaridi , &quot; neeni tana kawo gaasa . taani tumatettaayyo markkattana gishshawu yelettaas; qassi hegaa gishshawu , ha sa7aa yaas . tumaa bagga gidiya ooninne taani giyoogaa siyees &quot; yaagiis .
yaagin philaaxoosi , &quot; tumatetti aybee ? &quot; yaagiis . philaaxoosi hegaa giidoogaappe guyyiyan , ayhudatukko kare kiyidi , &quot; taani aani ay balanne demmabeykke .
shin paasikaa bonchchiyo gallassi , issi asa taani intteyyo qashuwaappe birshshiyo meezee de7ees; taani intteyyo ayhudatu kawuwaa birshshiyoogaa koyeetii ? &quot; yaagiis .
eti zaaridi , bantta qaalaa xoqqu oottidi , &quot; barbbaana birshshappe attin , a gidenna ! &quot; yaagidosona . shin barbbaani pangga .
hegaappe guyyiyan , philaaxoosi yesuusa oyqqidi , lissuwan garafiis .
wotaaddarati agunttaappe akiliiliyaa loyttidi , a huuphiyan wottidosona; qassi zo7o maayuwaakka a mayzzidosona .
akko shiiqidi , &quot; ayhuda kawuwawu , shemppo gam77a ! &quot; yaagidi a qinxxalliyaa baqqidosona .
philaaxoosi qassikka kare kiyidi ayhudata , &quot; be7ite , taani aani ay balanne demmabeennaagaa intte erana mala , a inttekko kare kessana &quot; yaagiis .
hegaappe guyyiyan , yesuusi agunttaa akiliiliyaa ba huuphiyan wottidi , zo7o maayuwaa maayidi , kare kiyiis; philaaxoosi ayhudata , &quot; bitaniyaa hagaa be7ite &quot; yaagiis .
qeese halaqatinne wotaaddarati a be7ido wode , bantta qaalaa xoqqu oottidi , &quot; masqqaliyaa bolli misimaariyan xishada a kaqqa ! kaqqa ! &quot; yaagidosona . yaagin philaaxoosi eta , &quot; intte a ekki efiidi , masqqaliyaa bolli misimaariyan xishidi kaqqite; ayssi giikko , taani ay balanne demmabeykke &quot; yaagiis .
ayhudati zaaridi , &quot; nuuyyo higgee de7ees; nu higgee giyoogaadan , i hayqqanawu bessees; ayssi giikko , i bana xoossaa na7aa oottiis &quot; yaagidosona .
philaaxoosi hegaa siyido wode , kaseegaappe keehi yayyiis .
qassikka philaaxoosi ba ooso keettaa simmi gelidi yesuusa , &quot; neeni awuppe yaadii ? &quot; yaagidi oychchiis; shin yesuusi ayyo aynne zaaribeenna .
hegaa gishshawu , philaaxoosi a , &quot; tawu yootikkii ? nena birshshanawu woy masqqaliyaa bolli misimaariyan xishada kaqqanawu tawu maati de7iyoogaa erikkiiyye ? &quot; yaagiis .
yaagin yesuusi , &quot; xoossay neeyyo bollappe maataa immibeennabaa gidiyaakko , neeyyo ta bolli maati de7enna shin . hegaa gishshawu , tana neeyyo aatti immidaagee aadhdhiya nagaraa oottiis &quot; yaagiis .
philaaxoosi hegaa siyido wode , yesuusa birshshanawu oge koyiis; shin ayhudati bantta qaalaa xoqqu oottidi , &quot; neeni a birshshiyaabaa gidikko , kawuwaa qeesaara dabbo gidakka ! bana kawo giya ooninne qeesaara morkke ! &quot; yaagidosona .
philaaxoosi hegaa siyidi , yesuusa kare kessiis . yaatidi shuchchaa baasidi kessidosaa giyoosan pirdda oydiyan uttiis; ibraysxxe qaalan he sohoy gabataa giyoogaa .
he gallassay paasikaa bonchchiyo gallassawu giigissiyo gallassa; sa7ay usuppun saate heera gidana . philaaxoosi ayhudata , &quot; intte kawuwaa hagaa be7ite ! &quot; yaagiis .
yaagin ayhudati bantta qaalaa xoqqu oottidi , &quot; digga ! digga ! masqqaliyaa bolli misimaariyan xishada kaqqa ! &quot; yaagidosona . philaaxoosi zaaridi , &quot; intte kawuwaa taani masqqaliyaa bolli misimaariyan xishada kaqqiyoogaa koyeetii ? &quot; yaagidi oychchiis . oychchin qeese halaqati , &quot; qeesaarappe hara kawoy nuuyyo baawa ! &quot; yaagidosona .
hegaappe guyyiyan , eti masqqaliyaa bolli misimaariyan xishidi , yesuusa kaqqana mala , philaaxoosi etawu aatti immiis . eti yesuusa oyqqidi , ekki efiidosona .
yesuusi ba masqqaliyaa tookkidi , guuggiyaa sohuwaa giyoosaa biis . &quot; guuggiyaa sohuwaa &quot; giyoogee ibraysxxe qaalan &quot; golggottaa &quot; giyoogaa .
eti he sohuwan masqqaliyaa bolli misimaariyan xishidi , yesuusa kaqqidosona; qassi aara hara naa77u asata , issuwaa ya baggaara qassi issuwaa ha baggaara yesuusa gidduwan wottidi , masqqaliyaa bolli misimaariyan xishidi kaqqidosona .
philaaxoosi xifatiyaa xaafidi , masqqaliyaa bolli wottiis . i xaafidoogee , &quot; ayhudatu kawuwaa , naazireeta yesuusa &quot; yaagees .
yesuusi masqqaliyaa bolli misimaariyan xishettidi kaqettidosay katamaa matan de7iyo gishshawu , daro ayhudati he xifatiyaa nabbabidosona . xifatee ibraysxxe qaalan , roomaysxxe qaalaaninne giriike qaalan xaafettiis .
hegaa gishshawu , ayhuda qeese halaqati philaaxoosa , &quot; ha bitanee bana ayhuda kawo yaagiis gaada xaafappe attin , ayhuda kawo gaada xaafoppa &quot; yaagidosona .
yaagin philaaxoosi , &quot; taani xaafidoogaa xaafarggaas &quot; yaagidi zaariis .
wotaaddarati masqqaliyaa bolli misimaariyan xishidi , yesuusa kaqqidoogaappe guyyiyan , a maayuwaa ekkidi , oyddu kessi shaakkidosona; issi issi wotaaddaraa issi shaahoy gakkiis . a adussa maayuwaakka ekkidosona; adussa maayoy hashiyaappe doommidi , duge gakkanaassi yeda maayettiyaabaappe attin , qanxxettidi sikettibeenna .
wotaaddarati issoy issuwaa , &quot; oona gakkanaakko , saamaa yegganaappe attin , maayuwaa peerokko &quot; yaagidosona . hegee hanidoogee xoossaa maxaafay , &quot; ta maayuwaa shaakki ekkidosona; ta adussa maayuwan saamaa yeggidosona &quot; giyoogee polettanaassa . hegaa gishshawu , wotaaddarati hegaa oottidosona .
shin yesuusa masqqaliyaa matan a aayyiyaa , a aayee michchiyaa , qaliyoopha machchiyaa mayraamanne magddala giyo katamaappe yiida mayraama eqqidosona .
yesuusi ba aayyiyaanne i siiqiyo erissiyo ashkkaray hegan eqqidaageeta be7idi , ba aayyiyo , &quot; ha mishiree , ne na7aa hagaa be7a ! &quot; yaagiis .
hegaappe guyyiyan , he erissiyo ashkkaraa , &quot; ne aayyiyo hanno be7a ! &quot; yaagiis . he erissiyo ashkkaray o he saatiyaappe doommidi , ba soo ekki efiis .
hegaappe guyyiyan , yesuusi ubbabay ha77i polettidoogaa eridi , xoossaa maxaafay giidoogee polettana mala , &quot; tana saammees &quot; yaagiis .
he sohuwan issi xuggaa kumida caala woyne eessay de7ees . eti ispponjjiyaa he woyne eessan yeggidi , hiisoophphe giyo mittaa xeeran wottidi , yesuusa doonaakko shiishshidosona .
yesuusi woyne eessaa ganxxi be7idoogaappe guyyiyan , &quot; polettiis &quot; yaagiis . qassi hegaappe guyyiyan , ba huuphiyaa ziqqi oottidi , ba shemppuwaa immiis .
he gallassay giigettiyo gallassa gidiyo gishshawunne qassi he sambbatay daro bonchcho gidiyo gishshawu , sambbatan asatu ahay masqqaliyaa bolli pe7enna mala , kaqettida asatu suyliyaa menttidi , masqqaliyaappe wottana mala , ayhudati philaaxoosa woossidosona .
hegaa gishshawu , wotaaddarati yiidi , yesuusaara kaqettida koyro bitaniyaa suyliyaa menttidosona; qassi aara kaqettida naa77antto bitaniyaa suyliyaakka menttidosona .
shin yesuusakko yiido wode i hayqqiichchidoogaa be7idi , a suyliyaa menttibookkona .
gidikkonne , wotaaddaratuppe issoy a miyyiyaa tooran caddiis; caddin sohuwaarakka suuttaynne haattay goggi bayiis .
intte ammanana mala , hagaa be7idaagee markkattiis; i markkattiyoogeekka tumaa; qassi ba haasayay tuma gidiyoogaa i erees .
hegee hanidoogee xoossaa maxaafay , &quot; a meqettatuppe issoynne meqqenna &quot; giidoogee polettanaassa .
qassikka xoossaa maxaafay haray , &quot; asay ba caddidoogaa be7ana &quot; yaagees .
hegaappe guyyiyan , armmaatiyaasa giyo katamaappe yiida yooseefi yesuusa ahaa ekki efaanawu philaaxoosa woossiis; yooseefi ayhudatuyyo yayyido gishshawu , asi erennan yesuusa kaalliyaagaa . yooseefi woossin philaaxoosi , &quot; ekkada efa &quot; yaagiis . hegaa gishshawu , yooseefi biidi , yesuusa ahaa ekki efiis .
qassi niqoodimoosi hegaappe kase yesuusakko qammi yiidaagee , karbbiyaaranne godare uuttaara walahettida oytamanne ichchashu kilo giraame gidiyaagaa keena shittuwaa oyqqi ekkidi , yooseefaara yiis .
he naa77u asati yesuusa ahaa ekkidi , ayhudati ahaa xaaxiyo maaraadankka , shittuwaara gattidi , liinuwaa giyo afalan xaaxidosona .
yesuusi masqqaliyaa bolli misimaariyan xishettidi kaqettido sohuwan daro wogaray de7ees; he wogara giddon shuchchaa wooci kessido biron ooninne moogettibeenna ooratta gonggoloy de7ees .
he gonggoloy matan de7iyo gishshawunne qassi ayhudati sambbatawu giigettiyo gallassa gidiyo gishshawu , yesuusa yaani wottidosona .
woggaa gallassi guuran , biron daabidaabiyaagan , magddala giyo katamaappe yiida mayraama yesuusi moogettido gonggoluwaakko baasu; baada shuchchay he gonggoluwaa doonaappe denddiichchidaagaa be7aasu .
simoon pheexiroosakkonne yesuusi siiqiyo hinkko erissiyo ashkkaraakko , a woxxaydda baada , &quot; gonggoluwaappe godaa ekki efirggidosona; awan a wottidaakkonne nuuni erokko &quot; yaagaasu .
hegaa gishshawu , pheexiroosinne hinkko erissiyo ashkkaray aggidi , gonggoluwaakko biidosona .
naa77aykka issippe woxxidosona; shin hinkko erissiyo ashkkaray pheexiroosappe aadhdhidi kasetidi , he gonggoluwaakko gakkiis .
he erissiyo ashkkaray hokkidi , liinuwaa giyo afalaa be7iis; shin giddo gelibeenna .
simoon pheexiroosi a kaallidi yiidi , gonggoluwaa giddo geliis . gelidi liinuwaa giyo afalay hegan de7iyaagaa be7iis;
qassi yesuusa huuphiyan xaaxetti uttida afalay he xaaxettidoogaadankka dumma issisan de7iyaagaa be7iis; he afalay dumma de7eesippe attin , liinuwaa giyo afalaara issippe de7enna .
he wode , kasetidi gonggoluwaakko gakkida hinkko erissiyo ashkkaray geliis . geli be7idi ammaniis .
yesuusi hayquwaappe denddanawu bessiyoogaa yootiya xoossaa maxaafaa eti biron akeekiichchibookkona .
hegaappe guyyiyan , erissiyo ashkkarati bantta soo simmidi biidosona .
shin mayraama he gonggoluwaa doonan eqqada yeekkawusu . yeekkaydda hokkada gonggoluwaa giddo xeellaasu .
bootta maayuwaa maayida naa77u kiitanchchati yesuusa ahay zin77idosan issoy huuphessaara issoy tohossaara uttidaageeta be7aasu .
eti o , &quot; mishiree , ayssi yeekkay ? &quot; yaagidi oychchidosona . oychchin a , &quot; asati ta godaa efirggidosona; eti awan wottidaakkonne taani erikke &quot; yaagaasu .
hegaa giidoogaappe guyyiyan , guyye simma xeellada , yesuusi eqqidaagaa be7aasu . shin i yesuusa gididoogaa akeekabeykku .
yesuusi o , &quot; mishiree , ayssi yeekkay ? oona koyay ? &quot; yaagidi oychchiis . mayraama wogaraa naagiyaagaa gaada , &quot; godawu , neeni ekkidabaa gidikko , a awan wottidaakko , tawu yootarkkii; taani a ekka efaana &quot; yaagaasu .
yesuusi o , &quot; mayraamee &quot; yaagiis . a akko simmada , ibraysxxe qaalan &quot; rabunii &quot; yaagaasu; hegaa birshshettay &quot; tamaarissiyaagoo &quot; giyoogaa .
yesuusi o , &quot; taani biron ta aawaakko babeenna gishshawu , tana bochchoppa; shin ta ishanttukko baada , taani ta aawaakkonne intte aawaakko , ta xoossaakkonne intte xoossaakko , pude bays giis gaada etawu oda &quot; yaagiis .
magddala giyo katamaappe yiida mayraama godaa be7idoogaanne iyyo i hegaa odidoogaa baada erissiyo ashkkaratuyyo odaasu .
he woggaa gallassi omarssi , erissiyo ashkkarati ayhudatuyyo yayyido gishshawu , kariyaa koridi , shiiqi uttidaashin , yesuusi yiidi , eta gidduwan eqqidi , &quot; sarotettay intteyyo gido &quot; yaagiis .
hegaa giidoogaappe guyyiyan , ba kushiyaanne ba miyyiyaa eta bessiis; erissiyo ashkkarati godaa be7ido wode keehi ufayttidosona .
yesuusi naa77anttuwaakka etawu , &quot; sarotettay intteyyo gido; ta aaway tana kiittidoogaadan , taanikka inttena kiittays &quot; yaagiis .
hegaa giidoogaappe guyyiyan , eta bolli ufu giidi shemppiis; qassi , &quot; geeshsha ayyaanaa ekkite .
intte atto giido asaa nagaray atto geetettana; intte atto geennaageetu nagaray atto geetettenna &quot; yaagiis .
shin tammanne naa77u erissiyo ashkkaratuppe issoy , mentte giyo toomaasi , yesuusi yiido wode etaara de7enna .
hegaa gishshawu , hinkko erissiyo ashkkarati toomaasawu , &quot; nuuni godaa be7ida ! &quot; yaagidosona . shin toomaasi etawu , &quot; misimaariyan i cadettido a kushiyan de7iya malaataa be7ennaaninne he malaataa ta biradhdhiyan bochchennan , qassi ta kushiyaa a miyyiyan yedda be7ennan taani ammanikke &quot; yaagiis .
saaminttappe guyyiyan , yesuusi erissiyo ashkkarati qassikka sooni shiiqi uttidosona; toomaasikka etaara de7ees . karee koretti uttidaashin , yesuusi yiidi , eta gidduwan eqqiis; eqqidi , &quot; sarotettay intteyyo gido &quot; yaagiis .
hegaappe guyyiyan , yesuusi toomaasa , &quot; ne kushiyaa haa ehaada , ta kushiyaa be7a , qassi ne kushiyaa haa ehaada , ta miyyiyan yedda be7a , neeni ammaniyaagaa gidanaappe attin , ammanennaagaa gidoppa ! &quot; yaagiis .
toomaasi zaaridi , &quot; ta godawu , ta xoossawu ! &quot; yaagiis .
yaagin yesuusi , &quot; neeni tana be7ido gishshawu ammanadasa; be7ennan ammanidaageeti anjjettidaageeta &quot; yaagiis .
yesuusi ha maxaafan xaafettibeenna hara daro malaatata ba erissiyo ashkkaratu sinttan oottiis .
shin yesuusi i kiristtoosa , xoossaa na7aa gidiyoogaa intte ammanana malanne , qassi a ammanidi a sunttan de7uwaa intte demmana mala , hagee xaafettiis .
hegaappe guyyiyan , yesuusi xibiriyaadoosa giyo abbaa lanqqiyan ba erissiyo ashkkaratuyyo naa77anttuwaa beettiis . i etawu hagaadan beettiis .
simoon pheexiroosinne mentte giyo toomaasi , qaana galiilappe yiida naatinaa7eeli , zabddiyoosa naatinne yesuusi erissiyo ashkkaratuppe hara naa77ati issippe de7oosona .
simoon pheexiroosi etawu , &quot; taani mole oyqqanawu bays &quot; yaagiis . yaagin eti , &quot; nuunikka nenaara baana &quot; yaagidi , kiyidi wolwoluwaa giddo gelidosona; shin eti he gallassi qammi mole aynne oyqqibookkona .
maallado wonttaara away kiyanaappe kase , yesuusi abbaa gaxan eqqiis; shin erissiyo ashkkarati yesuusa gididoogaa eribookkona .
yesuusi eta , &quot; naatoo , mole oyqqibeekketiiyye ? &quot; yaagiis . yaagin eti zaaridi , &quot; aynne oyqqibookko &quot; yaagidosona .
i zaaridi , &quot; intte gitiyaa wolwoluwaappe ushachcha baggakko yeggite; amaridaagaa intte oyqqana &quot; yaagiis . hegaa gishshawu , gitiyaa ushachcha baggakko yeggin , molee darido gishshawu , goochchi kessanaagee eta xooniis .
yesuusi siiqiyo ashkkaray pheexiroosa , &quot; hagee godaattennee ! &quot; yaagiis . simooni pheexiroosi godaa i gididoogaa siyido wode , kallo de7iyo gishshawu , ba maayuwaa maayidi , abbaa giddo guppi geliis .
shin hinkko erissiyo ashkkarati molee kumi uttido gitiyaa goochchiiddi , wolwoluwan abbaappe gaxi kiyidosona; eti abbaappe naa77u xeetu wara keenaa haakkidi de7oosonappe attin , keehi haakkidi de7okkona .
eti abbaappe gaxi kiyido wode , xiixinttaa bonqquwan molee de7iyaagaanne oyttaa be7idosona .
yesuusi eta , &quot; ha77i intte oyqqido moliyaappe amaridaagaa hammite &quot; yaagiis .
simoon pheexiroosi wolwoluwan gelidi , xeetanne ishatamanne heezzu wogga moleti kumi uttido gitiyaa goochchidi , abbaappe gaxi kessiis; molee hegaa keena daro gidinkka gitee daakettibeenna .
yesuusi eta , &quot; haa yiidi , qan77iyaa qan77ite &quot; yaagiis . erissiyo ashkkaratuppe issoynne , &quot; neeni oonee ? &quot; giidi a oychchanawu xalibeenna; ayssi giikko , godaa i gididoogaa eti eridosona .
yesuusi yiidi , oyttaa ekkidi , etawu immiis; moliyaakka hegaadan immiis .
yesuusi hayquwaappe denddidoogaappe guyyiyan , ba erissiyo ashkkaratuyyo beettishin hagee heezzantto .
eti qumaa miidoogaappe guyyiyan , yesuusi simoon pheexiroosa , &quot; yoona na7awu simoonaa , tana hageetuppe aattada siiqay ? &quot; yaagiis . simoon pheexiroosi , &quot; ee godawu , taani nena dosiyoogaa neeni eraasa &quot; yaagiis . yesuusi a , &quot; ta dorssa marata heemma &quot; yaagiis .
yesuusi qassikka , &quot; yoona na7awu simoonaa , tana siiqay ? &quot; yaagiis . simoon pheexiroosi , &quot; ee godawu , taani nena dosiyoogaa neeni eraasa &quot; yaagiis . yaagin yesuusi , &quot; ta dorssata heemma &quot; yaagiis .
yesuusi heezzanttuwaa , &quot; yoona na7awu simoonaa , tana dosay ? &quot; yaagiis . yesuusi heezzanttuwaa simoon pheexiroosa , &quot; tana dosay ? &quot; yaagidi oychchido gishshawu , pheexiroosi azzanidi , &quot; godawu , neeni ubbabaa eraasa; taani nena dosiyoogaa neeni eraasa &quot; yaagiis . yaagin yesuusi , &quot; ta dorssata heemma .
taani neeyyo tumaa odays; neeni wodallatettan de7iyo wode , ne xeessan qabattuwaa nerkka gixxada , neeni koyidosaa baasa . shin cimidoogaappe guyyiyan , ne kushiyaa micca bessaasa . nena hara uray gixissees; neeni dosennasaakka efees &quot; yaagiis .
yesuusi hegaa pheexiroosi ay mala hayquwaa hayqqidi , xoossaa bonchchissanaakkonne erissanawu giis; qassi hegaa giidoogaappe guyyiyan , yesuusi pheexiroosa , &quot; tana kaalla &quot; yaagiis .
pheexiroosi guyye simmidi , yesuusi siiqiyo erissiyo ashkkaray baappe guyyeera yiyaagaa be7iis; he erissiyo ashkkaray , kahuwaa miyoosan yesuusakko shiiqidi a , &quot; godawu , nena aatti immanay oonee ? &quot; yaagidaagaa .
pheexiroosi he erissiyo ashkkaraa be7idi yesuusa , &quot; godawu , ha bitanee qassi waananee ? &quot; yaagiis .
yaagin yesuusi a , &quot; taani yaana gakkanaassi i de7ana mala taani koyikko , hegee nena ay metii ? neeni tana kaalla &quot; yaagiis .
hegaa gishshawu , he erissiyo ashkkaray hayqqenna giyo haasayay ishanttu ubbaakko gakkiis; shin yesuusi , &quot; taani yaana gakkanaassi , i de7ana mala , taani koyikko , nena ay metii ? &quot; giidoogaappe attin , &quot; hayqqenna &quot; gibeenna .
he yohuwaabaa markkattidaageenne qassi hegaa xaafidaagee he erissiyo ashkkaraa; a markkatettay tuma gidiyoogaa nuuni eroos .
yesuusi oottido hara darobaykka de7ees; ubbabay huuphiyan huuphiyan xaafettiyaakko , xaafettiya maxaafatuyyo ha mule sa7ay gidanabaa taayyo milatenna .
tewofiloosaa , yesuusi saluwaa biido gallassay gakkanaassi , oottanawunne tamaarissanawu doommido ubbabaa taani ta koyro maxaafan xaafaas .
saluwaa baanaappe kase i ba dooridi kiittidoogeeta geeshsha ayyaanan azaziis .
i ba kiittidoogeetussi oytamu gallassaa beettiiddinne qassi xoossaa kawotettaabaa etawu yootiiddi , ba waayiyaappe guyyiyan , hayquwaappe denddidoogaa siree baynnan daro ammanttidi , bana eta bessiis .
etaara issippe de7iiddi , eta hagaadan yaagidi azaziis; &quot; yerusalaameppe kiyoppite; shin intte taappe siyidoogaa ta aaway inttessi immana giidoogaa naagite .
ayssi giikko , yohaannisi haattan xammaqiis; shin guutta wodiyaappe guyyiyan , geeshsha ayyaanan intte xammaqettana &quot; yaagiis .
yesuusi kiittidoogeeti yesuusaara gayttido wode a , &quot; godawu , ha wodiyan israa7eelatussi kawotettaa zaaruutee ? &quot; yaagidi oychchidosona .
oychchin yesuusi eta , &quot; ta aaway ba godatettan keerido aginaanne wodiyaa intte eranaassa gidenna .
shin geeshsha ayyaanay intte bolli wodhdhiyo wode , wolqqaa intte ekkana; ekkidi yerusalaameeninne yihudaa biitta ubban , samaariyaaninne sa7aa gaxaa gakkanaashinkka taassi markkattiyaageeta gidana &quot; yaagiis .
hegaa giidoogaappe guyyiyan , eti xeellishin , xoqqu xoqqu giiddi , saluwaa bin , eta ayfiyaappe shaaray a genttiis .
yesuusi biyo wode , eti saluwaa tishshi oottidi xeellishin , issi bootta maayuwaa maayida naa77u asati sohuwaara eta matan eqqidi ,
&quot; galiila asatoo , saluwaa xeelliiddi , intte ayssi eqqidetii ? ha intteppe saluwaa biida yesuusi saluwaa biyoogaa intte be7idoogaadankka , simmidi yaana &quot; yaagidosona .
hegaappe guyyiyan , yesuusi kiittidoogeeti dabira zayte geetettiya deriyaappe yerusalaame simmidosona . dabira zaytee yerusalaame matan de7ees .
yesuusi kiittidoogeeti yerusalaame gelidi , bantta de7iyo sohuwaa pooqiyaa pude kiyidosona; kiyidaageeti pheexiroosa , yohaannisa , yaaqooba , inddiraasa , piliphphoosa , toomaasa , barttalamoosa , maatiyoosa , ilppiyoosa na7aa yaaqooba , ba biittaassi mishettiya simoonanne yaaqooba na7aa yihudaa .
hageeti ubbati maccaasatuura , yesuusa aayee mayraamiiranne yesuusa ishanttuura ubbay issi wozana gididi , tolidi woossoosona .
he wode , pheexiroosi xeetanne laatamaa gidiya ammaniya asaa shiiquwan issippe de7iya ba ishanttu giddon denddi eqqidi , hagaadan yaagiis;
&quot; ta ishatoo , yesuusa oyqqidaageeta kaalettida yihudaabaa geeshsha ayyaanay kase daawita doonan odido xoossaa maxaafaa qaalay polettanawu bessees .
ayssi giikko , yihuday nunaara de7ees; qassi nunaara issippe oottanaassi doorettiis &quot; yaagiis .
yihuday ba iita oosuwan demmido miishshan gadiyaa shammiis; sinttawu gufannidi kunddin , a uloy gidduwaappe daahettiis; a maraccee muleerakka zaazetti aggiis .
yihudaa bolli hanidabaa yerusalaamen de7iya asay ubbay siyiis; hegaa gishshawu , he gadiyaa bantta qaalan akelddaama giidi xeegidosona; akelddaama giyoogee suutta gade giyoogaa .
pheexiroosi yootiiddi , &quot; ayssi giikko , mazamure maxaafan , a keettay mela de7o; ooninne hegan de7oppo qassi a sunttatettaakka haray ekko geetettidi xaafettiis .
&quot; hegaa gishshawu , issi asi godaa yesuusa dendduwaa markkattanawu , nunan gayttana bessees; yohaannisi xammaqido wodiyaappe doommidi , yesuusi nuuppe saluwaa biido wode gakkanaas ,
godaa yesuusi nunaara hemettido wode ubban i nunaara de7iyaageetuppe issuwaa gidanawu bessees &quot; yaagiis .
yaagin ammaniya asay dooruwaassi yosxxoosa giyo barssaaba geetettiya yooseefanne maatiyaasa naa77aa essidosona .
hegaappe guyyiyan , xoossaa woossiiddi , &quot; ubbaa wozanaa eriya godawu ,
yihuday ba sohuwaa baanawu yeggi bayido oosuwaanne yesuusi kiittido oosuwaa sohuwaa ekkanaadan , ha naa77u asatuppe issuwaa neeni dooridoogaa nuna bessa &quot; yaagidosona .
etan saamaa yeggidosona; saamay maatiyaasa bollan wodhdhin , maatiyaasi yesuusi kiittido tammanne isiinetuura qoodettiis .
phenxxaqosxxe giyo gallassay gakkido wode , ammaniyaageeti ubbati issippe gididi , issisaa shiiqidaashin ,
gagantti yeggiya gotiyaadan guummiya gunttay akeekennan saluwaappe yiidi , eti uttido keettaa ubbaa kumiis .
qassi tama laco milatiya inxxarssati etassi beettidi , shaahetti shaahettidi , eta ubbaa bolli wodhdhidosona .
eta ubban geeshsha ayyaanay kumidi , dumma dumma qaalan haasayana mala , eta danddayissin , haasayaa doommidosona .
sa7an de7iya zare ubbaappe yiidi , xoossaa woosan sheekkida ayhudati yerusalaamen de7oosona .
ha gunttaa siyido wode , asay ubbay shiiqiis; shiiqidi ammaniyaageeti eta qaalan haasayishin siyido gishshawu , giyoobaa xayidosona .
garamettidi , &quot; oorattabaa &quot; giidi , &quot; be7ite; ha haasayiya ubbati galiila asata gidokkonaayye ?
yaatin , nuuni nu yelettido biittaa qaalan eti haasayishin waanidi siyiyoonii ?
nuuni phartte asati , meedoona asati , elaameexe asati , naa77u shaafatuppe gidduwan de7iyaageeti , yihudan , qaphphadooqiyan , phanxxoosan isiyan ,
pirggiyan , phinifiliyan , gibxxen , qareena baggan de7iya liibiyaa woradatun de7iyaageeti , roomeppe yiida imattati , ayhudati , ayhudatettawu laamettida nuuppe amaridaageeti ,
qarxxeese asatinne , araba asati , xoossay oottido gita oosuwaa nu qaalan eti haasayishin siyoos &quot; yaagidosona .
ubbaykka garamettidi , yohoy banttawu qashettennan ixxin bantta giddon , &quot; laa hagee woygiyoogee ? &quot; yaagidosona .
shin harati ammaniyaageetun qilliicciiddi , &quot; hageeti uyidi mattottidosona &quot; yaagidosona .
shin pheexiroosi , yesuusi kiittido hara tammanne isiinetuura denddi eqqidi , ba qaalaa xoqqu oottidi , etassi hagaadan yaagidi yootiis; &quot; ayhudatoo , qassi yerusalaamen de7iya ubbatoo , taani yootiyoogaa ezggite . hagee intteyyo eretto; intte qoppiyoogaadan , hageeti mattottibookkona .
ayssi giikko , wonttaappe biron heezzu saate gidees .
shin hagee hananabaa yootiya yuu7eeli haasayidoogaa .
&quot; i haasayiiddi , xoossay hagaadan yaagees; wodiyaa wurssettan hagaadan hanana . taani asa ubbaa bolli ta ayyaanaa gussana . intte attuma naatinne intte macca naati hananabaa yootana . intte wodalla naatikka ajjuutaa be7ana; intte cimatikka aymuwaa aymottana .
he gallassatun ta attuma ashkkaratu bollinne ta macca ashkkaratu bolli taani ta ayyaanaa gussana . gussin eti hananabaa yootana .
qassi taani bolla saluwan oorattabaa , garssa sa7ankka malaataa bessana . suuttay , tamaynne shaaraadan gorddida cuway de7ana .
gitanne bonchcho gidida godaa gallassay gakkanaappe kase away xumana; aginaykka suutta milatana .
he wode hagaadan hanana; godaa sunttaa xeesiya ooninne attana yaagiis .
&quot; israa7eela asatoo , ha qaalaa siyite; naazireeta yesuusi intte giddon xoossay banan oottido wolqqaama oosuwan , oorattabaaninne malaatan intteyyo qonccissido asa; hegaa inttekka ereeta .
yesuusi inttessi imettana mala , xoossay kase ba sheniyaaninne ba eran ba qofaa qachchi wottiis; yaatin , a intte nagaranchchatu kushiyan masqqaliyaa bolli misimaariyan xishissidi , kaqissi worideta .
shin hayqoy yesuusa oyqqanawu danddayibeenna gishshawu , xoossay hayquwaa seelaa appe xayssidi , a denttiis .
ayssi giikko , daawiti yesuusabaa hagaadan yaagees; taani metootennaadan , goday ta ushachchan de7iyo gishshawu , taani ubba wode godaa ta matan be7ays .
hegaa gishshawu , ta wozanay ufayttiis; ta inxxarssankka ufayssay kumiis . qassi ta bollaykka lo77o de7ana giidi , ufayssan naagees .
ayssi giikko , ta shemppuwaa si7ooliyan aggakka . qassi ne geeshsha na7aa ahaakka musissakka .
neeni tana de7uwaa ogiyaa erissadasa . neeni tanaara de7iyoogan taani daro ufayttays yaagees .
&quot; ishatoo , nu aawatu halaqaa daawitabaa taani intteyyo geeshshada odanawu bessees; daawiti hayqqidi moogettiis; a duufoy hachchi gakkanaassikka nu matan de7ees .
daawiti hananabaa yootiyaagaa gidido gishshawunne xoossay a naatu zerettaappe issuwaa a kawotaa araatan utissanawu ayyo caaqqidoogaa erido gishshawu ,
kiristtoosa dendduwaa sinttawu xeellidi , a shemppoy si7ooliyan attibeenna; a bollaykka musibeenna giidi yootiis .
&quot; xoossay ha yesuusa hayquwaappe denttidoogaassi nuuni ubbay markka .
hegaa gishshawu , xoossay baappe ushachcha baggan a xoqqu xoqqu oottidi , ayyo geeshsha ayyaanaa immana giidoogaadan , geeshsha ayyaanaa ekkidi , hagaa intte ha77i be7iyoogaanne siyiyoogaa nu bolli gussiis .
ayssi giikko , daawiti ba huuphen saluwaa kiyibeenna; shin yaagiis; goday ta godaa;
&quot; taani ne morkketa neeni tohuwan yedhdha eqqiyoobaa oottana gakkanaassi hagan taappe ushachcha baggaara utta &quot; giis yaagiis .
&quot; hegaa gishshawu , xoossay masqqaliyaa bolli misimaariyan ha intte xishidi kaqqido yesuusa godanne kiristtoosa oottidoogaa israa7eela zare ubbay tumaappe ero &quot; yaagiis .
asay pheexiroosi giidoogaa siyido wode , asawu wozanay maashin , pheexiroosanne yesuusi kiittido harata , &quot; ishanttoo , yaanin nuuni ay oottanee ? &quot; yaagidosona .
pheexiroosi eta , &quot; intte nagaray atto geetettana mala , nagaraappe simmidi , intte huuphiyan huuphiyan yesuus kiristtoosa sunttan xammaqettite . xoossay immiyo geeshsha ayyaanaa intte ekkana .
ayssi giikko , xoossay immana giido qaalay inttessa intte naatussanne goday nu xoossay baakko xeesiyo haahuwan de7iyaageetu ubbaassa &quot; yaagiis .
pheexiroosi etassi qaalaa haraakka gujji markkattidi , &quot; ha wodiyaa geella asaappe intte huuphiyaa ashshite &quot; yaagidi zoriis .
pheexiroosi yootidoogaa ekkidaageeti xammaqettidosona; he gallassi heezzu sha7u gidiya asay ammaniis .
eti yesuusi kiittidoogeetu timirttiyan , issippetettan oyttaa mentti miyoogaaninne xoossaa woosan genccoosona .
yesuusi kiittidoogeetu kushiyan daro oorattabaynne malaatay oosettin , asa ubbaa yashshay oyqqiis .
ammanida ubbati issippe de7oosona; qassi banttawu de7iyaabaa ubbaakka issippe shaakkidosona .
eti bantta biittaanne banttassi de7iyaabaa bayzzi bayzzidi , oonanne koshshido keena miishshaa ubbaassi shaakkidosona .
qassi ubba gallassi , issi wozana gididi , beeta maqidasiyan paccennan gayttidi , bantta keettaa keettaa xeesettidi ufayssaaninne pashkka wozanan qumaa moosona .
xoossaa galatiiddi , asa ubban sabettidosona . qassi goday attiyaageeta gallassi gallassikka eta bolli gujjees .
issi gallassi , pheexiroosinne yohaannisi xoossaa woossanawu uddufun saatiyan beeta maqidasiyaa biidosona .
yelettoosappe doommidi , wobbe gididi de7iya issi bitanee beeta maqidasiyaa geliya asaappe miishshaa woossanawu , ubba gallassi daro lo77o giyo beeta maqidasiyaa penggiyan wottiyoogee de7ees .
he wobbe bitanee , pheexiroosinne yohaannisi beeta maqidasiyaa gelana hanishin be7idi , miishsha eta woossiis .
woossin pheexiroosi yohaannisaara a tishshi ootti xeellidi , &quot; nuukko haa xeella &quot; yaagiis .
wobbe bitanee etappe aybakko ekkanawu qaaqqatidi , etakko xeelliis .
shin pheexiroosi a , &quot; tawu miishshi baawa; shin taassi de7iyaabaa taani neessi immana; naazireeta yesuus kiristtoosa sunttan denddada hemetta &quot; yaagiis .
yaagidi , wobbe bitaniyaa ba ushachcha kushiyan oyqqidi , pude denttiis; sohuwaarakka a tohoynne meeshi meqettay minni aggiis .
bitanee pude guppidi , denddi eqqiis; yaanne haanne hemetaa doommiis . hegaappe guyyiyan hemettiiddi , guppiiddinne xoossaa galatiiddi , etaara issippe beeta maqidasiyaa geliis .
i hemetettishiininne xoossaa galatishin , asay ubbay a be7iis .
be7idi , miishsha woossanawu daro lo77o giyo beeta maqidasiyaa penggen uttidaagee a gididoogaa akeekiis; i hanidobaa be7idi garamettiis .
bitanee pheexiroosanne yohaannisa oyqqi uttidaashin , asay ubbay garamettidi , solomona baranddaa giyoosan issippe etakko woxxiis .
pheexiroosi asaa be7ido wode asaassi yaagiis; &quot; israa7eela asatoo , ayssi hagawu garametteetii ? woy ayssi nuna tishshi ootti xeelleetii ? nuuni nu huuphe wolqqan woy xoossaa milatiyoogan ha bitaniyaa hemetissidobaa intteyyo misatii ?
abrahaama xoossay , yisaaqa xoossay , yaaqooba xoossay , nu aawatu xoossay , intte aatti immidoogaa philaaxoosi birshshanawu qoppi uttidaashin , intte a sinttan , nuuni a erokko giido ba na7aa yesuusa bonchchiis .
shin intte geeshshaanne xilluwaa , nuuni a erokko giidi , shemppuwaa woridaagaa a gishshaa inttessi birshshanawu philaaxoosa woossideta .
de7uwaa immiyaagaa intte worideta; shin xoossay hayquwaappe a denttiis; denttidoogaassi nuuni markka .
ha wobbe bitaniyaa yesuusa sunttaa wolqqay minttiis; intte be7iyoogeenne eriyoogeekka i a sunttan ammaniyoogan oosettiis; ha intte ubbaa sinttan a hagaadan payya oottidaagee , yesuusa i ammaniyoogaa .
&quot; ha77ikka ta ishatoo , inttekka inttena kaalettiyaageetuugaadan , erennan oottidoogaa taani erays .
shin xoossay hananabaa beni yootiya ubbatu doonan , kiristtoosi waayettana bessees yaagidi yootiis; ba yootidoogaakka hegaadan poliis .
simmi xoossay intte nagaraa xayssanaadan ,
godaa matappe ayyaanaa minotettaa wodee intteyyo yaanaadaaninne xoossay yesuus kiristtoosa kase intteyyo doorettidaagaa yeddanaadan , intte nagaraappe xoossaakko simmite .
xoossay hananabaa yootiya ba geeshshatu doonan benippe doommidi haasayidoogaadan , ubbabay ooraxxiyo wodee gakkanaassi , yesuusi saluwan gam77anawu bessees .
muusee , goday xoossay tana denttidoogaadan , intte zariyaa giddoppe intteyyo hananabaa yootiyaagaa denttana; intte i giyoogaa ubbaa siyite .
he hananabaa yootiyaagee odiyoogaa siyenna asi ooninne asaa giddoppe shaahettidi xayo yaagiis .
&quot; qassi sameelappe doommidi , appe guyyiyan hananabaa yootiyaageeti ubbati , ha wodiyaabaa yootidosona .
intte hananabaa yootiyaageetu naata; qassi xoossay abrahaamassi , sa7an de7iya asaa ubbaa taani ne zerettaa bagaara anjjana yaagidi nu aawatuura maacettido maachchaa naata .
xoossay inttena ubbata intte iita ogiyaappe guyye zaaridi anjjana mala , ba ashkkaraa denttidi , intteyyo koyro yeddiis &quot; yaagiis .
pheexiroosinne yohaannisi asaassi yootishin , qeese halaqati , beeta maqidasiyaa wotaaddarata azaziyaageenne saaduqaaweti ,
eti asaa tamaarissiyo gishshawunne harati hayquwaappe denddanaagawu markka gidana mala , yesuusi hayquwaappe denddidoogaa yootido gishshawu , daro yiillotidi , etakko yiidosona .
yiidi eta oyqqidi , sa7ay omariichchido gishshawu wonttanaassi qasho keettaa gelissidosona .
shin qaalaa siyidaageetuppe daroti ammanidosona; ammanida attumaasaa qooday ichchashu sha7aa keeni gidiis .
wonttetta gallassi , eta haariyaageeti , cimati , higgiyaa tamaarissiyaageeti , qeese ubbatu halaqay haanni , qayaafi ,
yohaannisi iskkinddirinne qeese ubbatu halaqaa dabboti ubbay yerusalaamen yaa7idosona .
yesuusi kiittidoogeeta bantta gidduwan essidi , &quot; ay wolqqan woy o sunttan hagaa intte oottidetii ? &quot; yaagidi oychchidosona .
he wode pheexiroosi banan geeshsha ayyaanay kumin , eta hagaadan yaagiis; &quot; deriyaa haariyaageetoo , cimatoo ,
hachchi ha wobbe bitaniyaassi oosettida lo77o oosuwaabaanne i waani paxidaakko , intte nuna oychchikko ,
masqqaliyaa bolli misimaariyan intte xishidi kaqqin , xoossay hayquwaappe denttido naazireeta yesuus kiristtoosa sunttan ha bitanee paxidi , intte sinttan eqqidoogee intte ubbaassinne israa7eela asa ubbaassi eretto .
gimbbiyaageeti intte karidi ixxido shuchchay , godaa xaphuwaa minttiya , ubbaappe aadhdhiya shuchcha gidiis; he shuchchay yesuusa .
asi atotettaa yesuusa baggaara demmanaappe attin , hara o baggaaranne demmenna; nuuni a sunttan attanawu bessees; ayssi giikko , xoossay saluwaappe garssan asassi immido hara suntti baawa &quot; yaagiis .
yaa7aa asay pheexiroosinne yohaannisi xalido xalaa be7ido wode , eti tamaaribeenna coo asa gididoogaa akeekidi garamettidosona; qassi eti yesuusaara de7iyoogaa eridosona .
qassi paxida bitanee pheexiroosaaranne yohaannisaara eqqidaagaa asay be7idi , giyoobaa xayiis .
shin pheexiroosinne yohaannisi yaa7aappe kare kiyana mala asay azazidi , ba giddon zorettiiddi ,
&quot; ha asata ay oottanee ? ayssi giikko , eta kushiyan oosettida gita malaatay yerusalaamen de7iya ubbaassi beettiis . nuuni hegaa erokko gaanawu danddayokko .
shin yohoy asawu laalettenna mala , hagaappe sinttan ha asati yesuusa sunttaa ooyyoonne denttennaadan , minttidi eta , inttena erite goos &quot; yaagidosona .
eta xeesidi , yesuusa sunttaa mulekka denttennaadaaninne abaa tamaarissennaadan azazidosona .
shin pheexiroosinne yohaannisi zaaridi , &quot; xoossawu azazettiyoogaa aggidi , intteyyo azazettiyoogee xoossaa sinttan lo77okkonne ane intte pirddite .
ayssi giikko , nuuni be7idobaanne siyidobaa yootennan agganawu danddayokko &quot; yaagidi yaa7awu odidosona .
yaa7ay eta qaxxayanawu gaasottiyoobi xayin , naa77anttuwaa keehi manddidi , hanidabawu asay ubbay xoossaa galatiyo gishshawu , eta birshshi yeddidosona .
he harggiyaappe pattiyo malaatay oosettido bitanee yelettoosappe layttay awu oytamaappe aadhdhiis .
pheexiroosinne yohaannisi birshshettidi , bantta dabbotukko biidi , qeese halaqatinne cimati banttana giidobaa ubbaa etassi odidosona .
eti hegaa siyido wode , issi wozana gididi , xoossaa hagaadan yaagidi woossidosona; &quot; ubbaa haariya godawu , saluwaa , sa7aa , abbaanne eta giddon de7iya ubbabaa medhdhidaagoo ,
neeni ne ashkkaraa nu aawaa daawita doonan geeshsha ayyaanan haasayaydda , ayhuda gidenna asay ayssi yiillotidee ? qassi asay ayssi pattennabawu maqettidee ?
sa7aa kawoti giigettidosona; deriyaa haariyaageeti godaa bollinne i tiyido kiristtoosa bolli issippe denddidosona yaagada haasayadasa .
&quot; ayssi giikko , heeroodisinne phenxxeniyaa philaaxoosi ayhuda gidenna asaaranne israa7eela asaara , neeni tiyido kiristtoosa ne geeshsha na7aa yesuusa bolli denddanawu , ha kataman shiiqidoogee tuma .
qassi neeni ne wolqqaaninne ne sheniyan hanana gaada qoppa uttidobaa ubbaa oottanawu shiiqidosona .
ha77ikka godawu , eta manddettaa xeella; nuuni ne ashkkarati , ne qaalaa kumetta xalan yootanaadan , nuna danddayissa .
pattanawu ne wolqqaa bessa; qassi ne geeshsha na7aa yesuusa sunttan oorattabaanne malaataa ootissa &quot; giidi woossidosona .
eti xoossaa woossidoogaappe guyyiyan , he eti shiiqidosay qaaxxiis . eta ubban geeshsha ayyaanay kumin , xoossaa qaalaa xalan yootidosona .
ammaniyaageeti ubbati qofaaninne wozanan issuwaa gididosona . eta mehee ubbay issippe de7iyoorippe attin , baassi de7idabaa ooninne babaa gibeenna .
yesuusi kiittidoogeeti godaa yesuusi hayquwaappe denddidoogaa gita wolqqan markkattoosona; qassi xoossay eta ubbawu aaro kehatettaa darissidi immiis .
ammaniyaageetu giddon metootanchchi issoynne baawa; ayssi giikko , biittay woy keettay de7iyoogeeti ubbati bayzzi bayzzidi , ekkido miishshaa ehiidi ,
yesuusi kiittidoogeetussi immoosona; he miishshay asawu koshshiyoogaadan shaahettidi , huuphiyan huuphiyan imettees .
qophphiroosa giyo haruuruwan yelettida yooseefa giyo leewa zare issoy de7ees; a sunttaa yesuusi kiittidoogeeti barnnaabaasa giidosona . hegaa birshshettay &quot; minttettiya na7aa &quot; giyoogaa .
barnnaabaasi baassi de7iya biittaa bayzzidi , miishshaa ehiidi , yesuusi kiittidoogeetussi immiis .
issi hanaaniyaa giyo bitanee ba maccaasee saphphiiro giyooriira gade bayzziis .
he bayzzido miishshaappe ba maccaasiyaa erishin ashshidi , baggaa ehiidi , yesuusi kiittidoogeetussi immiis .
shin pheexiroosi hanaaniyaa , &quot; neeni geeshsha ayyaanaa cimmada ne gadiyaa bayzzido miishshaappe shaakkada ashshana mala , xalahee ne wozanan ayssi kumidee ?
neeni bayzzanaappe kase gadee nebaa gidenneeyye ? qassi neeni bayzza simminkka miishshay neessa gidenneeyye ? yaatin , hagaa malabaa oottanawu ayssi ne wozanan qoppadii ? neeni xoossawu worddotidoogaappe attin , asawu worddotabaakka &quot; yaagiis .
hanaanee he qaalaa siyidosaarakka kunddidi hayqqi aggiis; hegaa siyida ubbay daro yayyiis .
wodalla asati soo gelidi , a ahaa xaaxidi , gade kessidi a moogidosona .
heezzu saate heerappe guyyiyan , hanaaniyaa maccaasiyaa hegaa erennan de7aydda pheexiroosi de7iyoosaa gelaasu .
gelin pheexiroosi o , &quot; intte gadiyaa hanni keena miishshen bayzzidetii ? ane tawu oda &quot; yaagiis . a , &quot; ee hanni keena miishshen bayzzida &quot; yaagaasu .
pheexiroosi maccaasiyo , &quot; neeninne ne azinay godaa ayyaanaa paaccanawu ayssi zorettidetii ? be7a; ne azinaa moogida asati karen de7oosona; nenakka eti kare kessana &quot; yaagiis .
maccaasiyaa sohuwaarakka pheexiroosa tohuwaa matan kunddada hayqqa aggaasu; wodalla asati geliyo wode hayqqidaaro demmidi , kare kessidi , i azinaa lanqqiyan moogidosona .
woosa keettaa asay ubbaynne hegaa siyida hara asay ubbay daro yashshaa yayyiis .
yesuusi kiittidoogeeti daro malaataanne oorattabaa asaa giddon oottoosona; ammaniya ubbati solomona baranddaa giyoosan issippe gayttidosona .
hara asappe etaara gayttanawu haray atto issoynne xalibeenna; shin asay eta bonchchees .
ammaniya maccaasaynne attumaasay kaseegaappe daroy godaassi gujettees .
hegaa gishshawu , asay hargganchchata halaaninne saleenan tookkidi , pheexiroosi hegaara aadhdhiyo wode haray atto , awu eeshoykkonne etappe issuwaa issuwaa bollaara aadhdhana mala , katamaa ogetu dooni kessidi wottees .
qassi daro asay yerusalaame matan de7iya katamatuppe hargganchchatanne tuna ayyaanan ohettida asata ekki yees; ubbatikka paxidosona .
paxin qeese ubbatu halaqaynne aara de7iya saaduqaaweti ubbati yesuusi kiittidoogeeta daro qanaatidi , eta bolli denddidosona .
qassi yesuusi kiittidoogeeta oyqqidi , dere asaa qachchiyo keettan yeggidosona .
shin godaa kiitanchchay qammi qasho keettaa penggiyaa dooyidi , yesuusi kiittidoogeeta kare kessidi ,
&quot; intte biidi , beeta maqidasiyan eqqidi , ha ooratta de7uwaa qaalaa ubba asawu yootite &quot; yaagiis .
yesuusi kiittidoogeeti hegaa siyido wode , guuraara beeta maqidasiyaa gelidi , tamaarissanawu doommidosona . qassi qeese ubbatu halaqaynne aara de7iyaageeti yiidi , yaa7aanne israa7eela cimata ubbata issippe xeegidi , yesuusi kiittidoogeeta bantta sintti ehaana mala , wotaaddarata qasho keettawu kiittidosona .
shin wotaaddarati qasho keettaa biidi , yesuusi kiittidoogeeta demmibookkona; guyye simmidi yaa7awu , &quot; nuuni biyo wode qasho keettaa kariyaa daro mintti gorddin , naagiyaageetikka penggen eqqidaageeta demmida;
shin nuuni kariyaa dooyiyo wode , giddon haray atto issi asinne baawa &quot; yaagidosona .
yaagin beeta maqidasiyaa wotaaddarata azaziyaageenne qeese halaqati hegaa siyido wode , &quot; hagee waanidee ? qassi digin waananee ? &quot; yaagidi hirggidosona .
hegaappe guyyiyan , issi bitanee etakko yiidi , &quot; be7ite; qasho keettan intte yeggido asati beeta maqidasiyan eqqidi , asaa tamaarissoosona &quot; yaagidi etawu odiis .
odin , beeta maqidasiyaa wotaaddarata azaziyaagee wotaaddaratuura biidi , yesuusi kiittidoogeeta ehiis; shin eti banttana asay shuchchan caddana giidi yayyido gishshawu , eta loddan ehiidosona .
eti yesuusi kiittidoogeeta ehiidi , yaa7aa sinttan essin , qeese ubbatu halaqay eta ,
&quot; inttena nuuni he bitaniyaa sunttan tamaarissenna mala minttidi azazibookkonii ? be7ite; intte timirttiyaa yerusalaame katamaa muleera gattideta; qassi he bitaniyaa shemppuwan nuna oyttanawu qoppeeta ! &quot; yaagidi oychchiis .
oychchin pheexiroosinne yesuusi kiittido harati zaaridi yaagidosona; &quot; nuuni asawu azazettanaappe xoossawu azazettanawu bessees .
masqqaliyaa bolli misimaariyan xishi kaqqidi , intte worido yesuusa nu aawatu xoossay hayquwaappe denttiis;
israa7eelatussi nagaraappe simuwaanne nagaraa atto geettaa yesuusi immana mala , xoossay haariyaagaanne ashshiyaagaa a oottidi , baappe ushachcha baggan xoqqu xoqqu oottiis .
hegaassi nuuni markka; qassi xoossay baassi azazettiyaageetussi immido geeshsha ayyaanaykka markka &quot; yaagidosona .
yaa7aa asay hegaa siyido wode , daro yiillotidi , yesuusi kiittidoogeeta woranawu qoppidosona .
shin asa ubban daro bonchchettida gamaaliyaala giyoogee , higgiyaa tamaarissiya issi parisaawee , yaa7an denddi eqqidi , yesuusi kiittidoogeeta guutta wodiyaa kare kessana mala azaziis .
azazidi yaa7aa hagaadan yaagiis; &quot; israa7eela asatoo , intte ha asata oottana qoppiyooban inttena naagite .
ayssi giikko , hagaappe kase wodiyan tewodaasi bana gita giidi denddiis; denddin oyddu xeetu gidiya asati aara gayttidosona; shin a worin , a kaallida ubbatikka laalettidi , pattenna asa gididi attidosona .
hegaappe guyyiyan , asay qoodettiyo wode , galiila yihuday denddidi , daro asaa panggayidi kaalettiis; shin akka worin , a kaallida asay ubbaykka laalettiis .
&quot; ha77ikka taani intteyyo odays; ha asatuppe shaahettite; eta bochchoppite . ayssi giikko , ha qofaynne ha oosoy asi oottidobaa gidikko xayana .
shin ha qofaynne ha oosoy xoossaappe yiidabaa gidikko , intte eta xayssanawu danddayekketa; geelladan yaaniiddi xoossaara intte iitettananne &quot; yaagiis .
yaagin yaa7ay gamaaliyaala zoriyaa ekkidi , yesuusi kiittidoogeeta soo xeesidi , lissuwan garafissiis; hegaappe guyyiyan eta , &quot; yesuusa sunttaa naa77anttuwaa mulekka denttoppite &quot; giidi birshshi yeddiis .
yesuusa sunttaa gishshawu , eti kawuyyanawu bessiyoogaa xoossay qoppido gishshawu , yaa7aappe ufayttiiddi kiyidosona .
eti ubba gallassi beeta maqidasiyaaninne asa son yesuusi xoossay tiyido kiristtoosa gididoogaa tamaarissiyoogaanne yootiyoogaa yaa gujjidosona .
he wode , kaalliyaageetu qooday dari dari biishin , giriike qaalaa haasayiya ayhudatinne yihudan de7iya ayhudati ooyettidosona; ayssi giikko , giriike qaalaa haasayiya ayhudati , &quot; ubba gallassi yeziyo quman nu am77eti naaqettoosona &quot; yaagidosona .
yesuusi kiittido tammanne naa77ati woosa keettaa asa ubbaa xeegidi , hagaadan yaagidosona; &quot; nuuni xoossaa qaalaa yootiyoogaa aggidi , quma yezanawu nuussi bessenna .
ishatoo , lo77o geetettiyaageeta geeshsha ayyaanaynne aadhdhida eratettay kumido laappun asata intte giddoppe doorite; nuuni qassi eta ha oosuwaassi sunttana .
shin nuuni xoossaa woosaaninne qaalaa yootuwan minnana &quot; yaagidosona .
yesuusi kiittidoogeeti haasayido haasayay asa ubbaa ufayssiis; ufayssin , ammanoynne geeshsha ayyaanay kumido isxxifaanoosa , piliphphoosa , phirokoroosa , niqaaroona , ximoona , pharmmeenanne ayhudatu ammanuwan gelida anxxookiyaa niiqolaawoosa dooridosona .
dooridi yesuusi kiittidoogeetu sinttan eta essin , yesuusi kiittidoogeeti xoossaa woossidoogaappe guyyiyan , bantta kushiyaa eta bolli wottidosona .
xoossaa qaalay aakki aakki biis; kaalliyaageetu qoodaynne yerusalaamen keehi dari dari biis; qassi daro qeesetikka ammanidosona .
aaro kehatettaynne wolqqay kumido isxxifaanoosi , asaa giddon oorattabaanne gita malaataa oottees .
aylletettaappe kiyida asaa giyo ayhuda woosa keettaappe , qareenappe , iskkinddiriyaa asatuppe , kilqqiyaappenne isiyaappe yiida issi issi asati denddidi , isxxifaanoosaara palamettoosona .
shin isxxifaanoosi aadhdhida eratettaaninne ayyaanan haasayiyoogaa teqqanawu danddayibookkona .
he wode eti , &quot; muusanne xoossaa i cayishin siyida &quot; giya worddo asata shammidosona .
shammidi dere asaa , cimatanne higgiyaa tamaarissiyaageeta hanqetissidosona; isxxifaanoosakko yiidi a oyqqidi , yaa7aakko ehin ,
a bolli paydido worddo markkati , &quot; ha bitanee ha beeta maqidasiyaanne muuse higgiyaa cayiyoogaa awudenne aggenna .
ayssi giikko i , hagee naazireeta yesuusi ha beeta maqidasiyaa qolana; muusee nuussi immido higgiyaakka laammana yaagishin , nuuni siyida &quot; yaagidosona .
yaa7an uttida asay ubbay isxxifaanoosa akeekidi xeelliyo wode , a som77oy kiitanchchaa som77uwaa milatees .
qeese ubbatu halaqay isxxifaanoosa , &quot; hagee tumee ? &quot; yaagidi oychchiis .
oychchin isxxifaanoosi hagaadan yaagiis; &quot; ta ishatoo , ta aawatoo , siyite ! nu aawaa abrahaami biron kaaraane baanaappe kase masphphexoomiyan de7ishin , bonchcho xoossay ayyo beettidi ,
ne biittaappenne ne dabbotuppe shaahettada , taani nena bessiyo biitti ba yaagiis .
he wode abrahaami kaladaawetu biittaappe kiyidi , kaaraanen de7anawu biis . a aaway hayqqidoogaappe guyyiyan , xoossay a ha biittaa intte ha77i de7iyoosaa ehiis .
i ha biittaappe haray atto , tohuwan yedhdhiyo sohuwaakka abrahaamassi immibeenna; shin ayyo na7i xayikkokka , xoossay a , taani neeyyoonne neeppe guyyiyan , ne zerettaayyo ha biittaa laata oottada immana yaagiis .
xoossay abrahaamassi , ne zareti hara biittan de7ana; yaani oyddu xeetu layttawu eti aylletananne naaqettana .
shin taani ne zareta haariya asaa bolli pirddana; hegaappe guyyiyan , eti he deriyaappe kiyidi , hagan tawu goynnana yaagiis .
xoossay abrahaama zaree qaxxarettana mala aara maacettin , yisaaqa i yelidi , hosppuntta gallassi qaxxariis; yisaaqi yaaqooba qaxxarin , qassi yaaqoobi tammanne naa77u aawatu halaqata qaxxariis .
&quot; aawatu halaqati yooseefa qanaatidi , gibxxe biittaassi aylletanaadan , a bayzzidosona; bayzzinkka xoossay aara issippe de7ees .
a waaye ubbaappekka a kessiis; qassi gibxxe kawuwaa sinttankka nashuwaanne aadhdhida eratettaa ayyo immiis; gibxxe kawoy yooseefassi gibxxe biittaanne ba keetta ubbaa haaranaadan , sunttatettaa immiis .
&quot; gibxxe biittaaninne kanaane biittan ubban koshay gelidi , daro asaa tuggayiis; tuggayin nu aawati quma demmibookkona .
yaaqoobi gibxxe biittan kattay de7iyoogaa siyidi , nu aawata koyro yaa yeddiis .
naa77antto buussan yooseefi ba ishanttussi erettiis; qassi gibxxe kawoykka yooseefa zariyaa eriis .
yooseefi ba aawaa yaaqoobinne ba dabbo ubbay muleera laappun tammanne ichchashu asay baakko yaana mala , kiittidi xeegissiis .
yaaqoobi gibxxe biittaa wodhdhidi hayqqiis; nu aawatikka yaani hayqqidosona .
eta ahay he sohuwaappe sekeema giyo biittaa toohettidi , yaani abrahaami hamoora naatuppe daro biran shammido makkaanan moogettiis .
&quot; shin xoossay abrahaamassi immana giidoogee polettiyo wodee gakkana matin ,
yooseefa erenna hara kawoy gibxxe biittan denddana gakkanaassi , asay dari dari biis .
he kawoy nu zariyaa cimmidi , guutta naati hayqqana mala , kare eta kessi olanaadan , nu aawata un77ettiis .
&quot; muusee yelettidoy he wode; xoossaa sinttan i daro lo77o na7a gidiis; ba aawaa keettan heezzu agina gakkanaas dicciis .
muusee wora olettido wode , gibxxe kawuwaa na7iyaa demmada ba na7adan a dichchaasu .
muusee gibxxetu aadhdhida eratettaa ubbaa tamaaridi , qaalaaninne oosuwan wolqqaama asa gidiis .
&quot; shin muuseyyo yelettoosappe layttay oytamaa kumido wode , ba ishantta , israa7eela asata be7anawu ba wozanan qoppiis .
israa7eelatuppe issuwaa gibxxe issoy naaqqishin be7idi , he israa7eeliyaa maaddiis; he naaqqida gibxxe bitaniyaa woridi , a haluwaa kessiis .
muusee ba ishantta ba baggaara xoossay ashshana haniyoogaa eti akeekidosona giidi qoppiis; shin eti akeekibookkona .
&quot; wonttetta gallassi naa77u israa7eela asati issoy issuwaara warettiyaageeta demmidi , eta sigettanawu koyidi , asatoo , ishantti intte ayssi issoy issuwaa naaqqeetii ? yaagiis .
&quot; shin he ba shooruwaa naaqqiyaagee muusa , nena nu bolli haariyaagaanne daanna oottidi , sunttiday oonee ?
neeni zine gibxxe bitaniyaa woridoogaadan , tanakka woranawu koyayyye ? yaagidi , muusa gaxi sugi yeggiis .
muusee hegaa siyido wode gibxxeppe baqatidi , midiyaama biittan bete gididi de7iiddi , naa77u attuma naata yaani yeliis .
&quot; godaa kiitanchchay oytamu layttaappe guyyiyan , siinaa deriyaa matan de7iya bazzuwaa buuran eexxiya tamaa lacuwaa giddon muusessi beettiis .
muusee ba be7idoogawu garamettidi , akeeki xeellanawu buuraa mati i shiiqidaashin ,
godaa qaalay , taani ne aawatu xoossaa , abrahaama xoossaa , yisaaqa xoossaa , yaaqooba xoossaa yaagidi muusekko yiis . muusee yashshaa kokkoridi , xeellanawu xalibeenna .
&quot; goday muusa , neeni eqqido biittay geeshsha gidiyo gishshawu , ne tohuwan de7iya caammaa kessa .
taani gibxxen de7iya ta asaa waayiyaa geeshsha be7ada , qassi eta ooliyaakka siyada , eta ashshanawu wodhdhaas . ha77i haa ya . taani nena gibxxe kiittana yaagiis .
&quot; he muusa israa7eelati; nena nuna haariyaagaanne daanna oottidi sunttiday oonee ? yaagidi ixxidosona; ixxin buuraa giddon ayyo beettida kiitanchchan haariyaagaanne ashshiyaagaa gidana mala , xoossay a kiittiis .
he muusee israa7eelata gibxxe biittan zo7o abbaaninne bazzuwan , oytamu layttawu oorattabaanne xoossay oottiyo malaataa oottiiddi , gibxxeppe kaalettiis .
&quot; israa7eela asaassi , xoossay tana denttidoogaadan , intte zariyaa giddoppe ta mala hananabaa yootiyaagaa intteyyo denttana yaagiday he muusa .
i israa7eela asaa maabaraara issippe bazzuwan de7idaagaa; i nu aawatuuranne siinaa deriyaa bollan baassi haasayida kiitanchchaara issippe de7iis . yaatidi xoossaappe de7uwaa qaalaa nuussi immanawu ekkiis .
&quot; muusessi nu aawati azazettanawu dosibookkona; shin gede a sugi olidi , guyye gibxxe simmanawu amottidosona .
qassi aaroona , nuna kaalettiya xoossata nuussi ootta; ayssi giikko , ha nuna gibxxeppe ehiida muusee waanidaakkonne nuuni erokko yaagidosona .
mara milatissidi , he wode eeqaa oottidosona; he eeqaassi yarshshuwaa yarshshidi , bantta kushee oottido oosuwan ufayttidosona .
shin xoossay etawu zokkuwaa zaariis; eti saluwaa xoolinttiyaassi goynnanaadan , eta yeggi bayiis; hananabaa yootiyaageetu maxaafan , israa7eela asatoo , oytamu layttaa bazzon shukkido mehiyaanne yarshshuwaa taassi yarshshidetii ?
intte intteyyo goynnanawu oottido eeqata , molooka dunkkaaniyaanne refaana giyo intte xoossaa xoolinttiyaa tookkideta . taani inttena baabilooneppe hini baggi yeddana geetettidi xaafettiis .
&quot; muusee ba be7idoogaa milatissidi , goday ayyo odidoogaadan oottido markka dunkkaanee nu aawatussi bazzuwan de7ees .
qassi nu aawati dunkkaaniyaa bantta aawatuppe kayan ekkidi , xoossay kase yedettido ayhuda gidenna asaa biittaa oyqqido wode , yaasuura gelissidosona; he dunkkaanee daawiti de7iyo wodee gakkanaassikka he sohuwan de7iis .
daawiti xoossan sabettiis; qassi yaaqooba goday de7ana keettaa keexxanawu xoossaa woossiis .
shin ayyo keettaa keexxiday solomona .
&quot; shin hananabaa yootiyaagee ,
goday , &quot; saloy ta kawotaa araataa; sa7aykka ta tohoy yedhdhiyoosaa . yaatin , taayyo ay mala keetta keexxuuteetii ? woy taani shemppanasay awaanee ?
ha ubbabaa ta kushiyan oottabeykkinaa ? &quot; yaagees giidoogaadan , ubbaappe bolla xoossay asi keexxido keettan de7enna .
&quot; intte ayba morgge zozzida asee ? intte wozanay xoossaa qaalaa ekkanawu ayba dammidee ? intte hayttaykka ayba tullidee ? ubba wode geeshsha ayyaanaassi azazettennan ixxeeta .
hananabaa yootiyaageetun intte aawati wayssibeennay oonee ? xoossaa na7ay xilloy yaanaagaa kasetidi yootidaageetakka woridosona .
ha77i inttekka kiitanchchatu kushiyaappe xoossaa higgiyaa ekkidi azazettibeennaageeti , xilluwaa aatti immidi worideta &quot; yaagiis .
eti hegaa siyido wode , bantta wozanan isxxifaanoosassi daro yiillotidi , bantta menttershshaa sa77idi manddidosona .
shin isxxifaanoosi banan geeshsha ayyaanay kumin , saluwaa pude tishshi ootti xeellidi , xoossaa bonchchuwaanne yesuusi xoossaappe ushachcha baggan eqqidaagaa be7iis .
be7idi , &quot; xeellite , taani saloy dooyettin , asa na7ay xoossaappe ushachcha baggan eqqidaagaa be7ays &quot; yaagiis .
qaalaa xoqqu oottidi wocamiiddi , bantta hayttaa tuccidi , issippe akko wottaa shoddidosona .
katamaappe gaxaa a kessidi , shuchchan caddidosona . markkati bantta maayuwaa issi saa7oola giyo wodallaa matan wottidosona .
isxxifaanoosi , &quot; ta godaa yesuusaa , ta shemppuwaa ekka &quot; yaagidi xeesishin , eti shuchchan a caddoosona .
caddishin gulbbatidi , ba qaalaa xoqqu oottidi , &quot; ta godawu , ha nagaraa etawu atto ga &quot; yaagiis . hegaa yaaginnee hayqqi aggiis . saa7oolikka isxxifaanoosa woriyoogaa ufayttiis .
he gallassi yerusalaamen de7iya woosa keettan gita yedetay denddiis; denddin yesuusi kiittidoogeetuppe attin , ammaniyaageeti ubbati yihudaa biittaaninne samaariyaa biittan laalettidosona .
xoossaa woosan sheekkida asati isxxifaanoosa moogidosona; qassi awu daro yeekkidosona .
shin saa7ooli woosa keettaa xayssees; ubbaa keettaa geli gelidi , attumaasaanne maccaasaa goochchi goochchidi , qasho keettaa yeddees .
laalettida ammaniyaageeti qaalaa yootiiddi , ubbasaa biidosona .
piliphphoosi samaariyaa katamaa wodhdhidi , kiristtoosabaa asaassi yootiis .
daro asay piliphphoosi giidoogaa keehi akeekidi siyiis; i oottiyo malaataakka be7iis .
ayssi giikko , tuna ayyaanati qaalaa xoqqu oottidi haasayiiddi , daro asaappe kiyidosona; qassi daro silatinne wobbeti paxidosona .
he kataman asay daro ufayttiis .
shin simoona giyo issi bitanee kase , bana gita giiddi kaayiiddi , samaariyaa asaa , &quot; laa hagee ayba oorattabee &quot; giissiiddinne he kataman de7iis .
guuttaappe doommidi , gitaa gakkanaashin , asay ubbay , &quot; xoossaa wolqqay gitay hagaa &quot; giidi abaa ezggees .
daro wodiyaappe doommidi , kaayuwan samaariyaa asaa &quot; laa hagee ayba oorattabee &quot; giissido gishshawu , asay abaa ezggees .
shin piliphphoosi xoossaa kawotettaabaanne yesuus kiristtoosa sunttaabaa attumaageetussinne maccaageetussi yootin , eti abaa ammanidi xammaqettidosona .
qassi simoonikka ba huuphen ammaniis; ammanidi xammaqettidoogaappe guyyiyan , piliphphoosaara issippe de7iiddi , oosettiya malaataanne xoossay oottido gita malaataa be7idi garamettiis .
yesuusi kiittido yerusalaamen de7iyaageeti , samaariyaa asay xoossaa qaalaa ekkidoogaa siyido wode , pheexiroosanne yohaannisa etakko yeddidosona .
yeddin pheexiroosinne yohaannisi wodhdhidi , ammaniyaageeti geeshsha ayyaanaa ekkana mala , etawu xoossaa woossidosona;
ayssi giikko , samaariyaa asati godaa yesuusa sunttan xinqqate xalaalaa xammaqettidoogaappe attin , etappe issuwaa bollinne geeshsha ayyaanay wodhdhiichchibeenna .
he wode pheexiroosinne yohaannisi bantta kushiyaa eta bolli wottin , eti geeshsha ayyaanaa ekkidosona .
yesuusi kiittidoogeeti bantta kushiyaa eta bolli wottin , etassi geeshsha ayyaanay imettidoogaa simooni be7ido wode , pheexiroosassinne yohaannisassi miishshaa ehiidi ,
&quot; taanikka ta kushiyaa wottiyo ubbay geeshsha ayyaanaa ekkana mala , ha godatettaa tawukka immerkketii &quot; yaagiis .
shin pheexiroosi ayyo hagaadan yaagiis; &quot; neeni xoossaa imuwaa miishshan shammanawu qoppido gishshawu , ne miishshay nenaara coo xayo .
ne wozanay xoossaa sinttan suure gidenna gishshawu , neeyyo hagan oosoy woy sohoy baawa .
yaatada ha ne wozanaa iita qofaa gishshawu , nagaraappe simma; geelladan ne wozanan de7iya iita qofaa xoossay atto gaanaakkonne xoossaa woossa .
ayssi giikko , neeni daro qanaatiyaa oyqqada nagaraa qashuwan de7iyoogaa taani be7ays &quot; yaagiis .
yaagin simooni pheexiroosassinne yohaannisassi zaaridi , &quot; intte giidobaappe issibaynne tana gakkenna mala , intte tawu xoossaa woossite &quot; yaagiis .
pheexiroosinne yohaannisi markkattidoogaappenne godaa qaalaa yootidoogaappe guyyiyan , guyye yerusalaame simmidosona; simmiiddi samaariyan de7iya daro qeeri katamatun wonggeliyaa mishiraachchuwaa yootidosona .
godaa kiitanchchay piliphphoosa , &quot; denddada yerusalaameppe gaaza efiya bazzo ogiyaakko ba; he ogee tohossa baggaara de7ees &quot; yaagiis .
piliphphoosi denddidi biis . hinddake giyo toophphiyaa kaweessi biittaa haariya i miishsha ubbaakka naagiya toophphiyaa asa issi mureessay de7ees; de7iyaagee goynnanawu yerusalaame biis .
paray goochchiyo gaariyan uttidi , yerusalaameppe guyye simmiiddi , hananabaa yootiya isiyaasa maxaafaa nabbabees .
geeshsha ayyaanay piliphphoosa , &quot; he gaariyaakko shiiqada hemetta &quot; yaagiis .
yaagin piliphphoosi woxxidi , hananabaa yootiya isiyaasa maxaafaa mureessay nabbabishin siyidi a , &quot; neeni nabbabiyoogaa akeekay ? &quot; yaagiis .
mureessay , &quot; tawu odidi akeekissiya asi baynnan waanidi akeekettii ? &quot; yaagiis; qassi banaara gaariyan kiyidi uttana mala , piliphphoosa woossiis .
mureessay nabbabiyo maxaafaa sohoy hagaadan yaagees; &quot; dorssadan i shuhettanawu laagettiis . dorssa maray ba ikisiyaa meediyaagaa sinttan co77u giyoogaadan , ikka ba doonaa pogibeenna .
i kawuyyidoogan awu xillo pirddi xayiis . a de7oy ha sa7aappe pude ekettiichchido gishshawu , a zariyaabaa oonee yootanay ? &quot; yaagees .
mureessay zaaridi piliphphoosassi , &quot; hananabaa yootiyaagee hagaa obaa odii ? babaa odiiyye woy hara asabaa odii ? tawu odarkkii &quot; yaagiis .
yaagin piliphphoosi zaaridi , xoossaa maxaafaa i nabbabiyoosaappe doommidi , yesuusabaa wonggeliyaa mishiraachchuwaappe ayyo yootiis .
eti ogiyaa oyqqidi biiddi , haattay de7iyoosaa gakkidosona; mureessay , &quot; haattaa hagaa be7a; xammaqettiyoogaa tana diggiyay aybee ? &quot; yaagiis .
piliphphoosi a , &quot; neeni ne kumetta wozanaappe ammanikko , danddayaasa &quot; yaagiis . yaagin i zaaridi , &quot; yesuus kiristtoosi xoossaa na7a gidiyoogaa taani ammanays &quot; yaagiis .
gaaree eqqana mala mureessay azazin , inne piliphphoosi naa77ay duge wodhdhidi , haattan gelidosona; gelin piliphphoosi a xammaqiis .
eti haattaappe gaxaa kiyido wode , godaa ayyaanay piliphphoosa liphphi oottidi , efi aggiis; naa77anttuwaa mureessay piliphphoosa be7ibeenna; shin ba ogiyaa ufayttiiddi biis .
piliphphoosi ba huuphiyawu azooxoosan de7iyoogaa eriis; qassi qiisaariyaa yaana gakkanaassikka , katama ubban yuuyiiddi wonggeliyaa mishiraachchuwaa yootees .
shin saa7ooli godaa kaalliyaageeta woranawu manddiiddi , qeese ubbatu halaqaakko biis .
biidi godaa ogiyaa kaalliya asata maccaageetanne attumaageeta demmikko , qachchidi yerusalaame ehaanawu , damasqqon de7iya ayhuda woosa keettatussi dabddaabbiyaa xaafanawu a woossiis .
i biiddi , damasqqo katamaa gakkana matidaashin , qoppennan saluwaappe wolqqaama poo7oy a yuuyi aadhdhidi poo7iis .
poo7in saa7ooli sa7an kunddidaashin , &quot; saa7oolaa saa7oolaa , ayssi tana wayssay ? &quot; giya qaalaa siyiis .
saa7ooli , &quot; ta godawu , neeni oonee ? &quot; yaagidi oychchiis . oychchin , &quot; taani neeni wayssiyo yesuusa . booray bana caddiya xam77aa qakkiyoogaadan , neeni qakkikko , nena qohaasa &quot; yaagiis .
shin saa7ooli kokkoriiddinne garamettiiddi , &quot; ta godawu , taani ay oottanawu koyay ? &quot; yaagiis . yaagin goday a , &quot; denddada katamaa gela; neeni oottanawu bessiyaabay neeyyo yaani odettana &quot; yaagiis .
saa7oolaara ogiyan biya asati aynne haasayennan eqqi bayidi , qaalaa siyoosona; shin oonanne be7ibookkona .
saa7ooli sa7aappe denddin , a ayfee dooyettido wode , aynne xeellanawu danddayibeenna; hegaa gishshawu , eti a kushiyaa oyqqidi goochchiiddi , damasqqo gelissidosona .
heezzu gallassa gakkanaassikka i xeellibeenna; aynne mibeenna; aynnekka uyibeenna .
damasqqon issi hanaaniyaa giyo kaalliyaagee de7ees; goday ajjuutan a , &quot; hanaaniyawu &quot; yaagiis . yaagin hanaanee , &quot; ta godawu , hagan de7ays &quot; yaagiis .
goday a , &quot; denddada suure giyo ogiyaa baada , yihudaa sooni issi saa7oola giyo xarsseeseppe yiida bitaniyaa koya; ayssi giikko , i woossees .
qassi hanaaniyaa giyo bitanee gelidi , saa7ooli naa77anttuwaa xeellanaadan , ba kushiyaa a bolli wottiyoogaa ajjuutan be7iis &quot; yaagiis .
hanaanee zaaridi , &quot; ta godawu , yerusalaamen ne geeshsha asaa bolli he bitanee ay keena iitabaa oottidaakko , taani daro asaappe siyaas .
qassi damasqqon ne sunttaa xeesiyaageeta ubbaa qachchanawu , qeese halaqati awu maataa immidosona &quot; yaagiis .
shin goday a , &quot; saa7ooli ayhuda gidenna asaa sinttan , kawotu sinttaaninne israa7eela asaa sinttan , ta sunttaa erissanawunne taassi oottanawu doorettida miishsha gidiyo gishshawu , neeni ba .
ayssi giikko , ta sunttaa gishshawu , i woqqaa waayettanawu bessiyaakko , taani a bessana &quot; yaagiis .
yaagin hanaanee biidi , soo gelidi , ba kushiyaa saa7oola bolli wottidi , &quot; ta ishawu saa7oolaa , neeni yiyo ogiyan neessi beettida yesuusi , neeni xeellana malanne geeshsha ayyaanay nenan kumana mala , tana kiittiis &quot; yaagiis .
sohuwaara , aybakko poqo malay saa7oola ayfiyaappe wodhdhin , saa7ooli naa77anttuwaa xeelliis; qassi denddidi xammaqettiis .
qumaa miidi gasttidi , damasqqon de7iya kaalliyaageetuura amarida gallassaa takkiis .
sohuwaara , &quot; yesuus kiristtoosi xoossaa na7a &quot; yaagidi , ayhuda woosa keettatun qaalaa yootiis .
hegaa siyida ubbay garamettidi , &quot; hagee yerusalaamen yesuusa sunttaa xeesiyaageeta xayssiyaagaa gidenneeyye ? qassi eta qachchidi , qeese halaqatu sintti efaanaassi yibeenneeyye ? &quot; yaagidosona .
shin saa7ooli qaalaa yootiyo yootoy minni minnidi biis; yesuusi qassi kiristtoosa gidiyoogaakka i akeekissidi odido gishshawu , damasqqon de7iya ayhudati ayyo zaariyoobaa xayidosona .
daro gallassaappe guyyiyan , ayhudati shiiqidi , saa7oola woranawu zorettidosona .
shin ayhudati bana woranawu qoppidoogaa saa7ooli siyiis; eti a woranawu qamminne gallassi katamaa penggiyaa naagoosona .
shin i erissiyo ashkkarati a qammi efiidi , dirssaa huuphiyaara keeshiyan duge wottidosona .
saa7ooli yerusalaame gakkido wode , erissiyo ashkkaratuura issippe gayttanawu shiiqi be7iis; shin kaalliyaagaa i gididoogaa ubbay ammanennan ixxidi , ayyo yayyidosona .
shin barnnaabaasi saa7oola yesuusi kiittidoogeetukko efiis; efiidi ogiyan godaa i waanidi be7idaakko , ayyo goday waatidi haasayidaakkonne qassi saa7ooli damasqqon yesuusa sunttan yayyennan waatidi qaalaa yootidaakko , etawu geeshshidi odiis .
saa7ooli yerusalaamen yuuyiiddinne godaa yesuusa sunttan yayyennan qaalaa yootiiddi , yesuusi kiittidoogeetuura issippe de7iis .
qassi saa7ooli giriike qaalaa haasayiya ayhudatuura haasayeesinne palamettees; shin eti a woranawu koyidosona .
ishantti hegaa siyidi , saa7oola duge qiisaariyaa efiidi , xarsseese yeddidosona .
yihudan , galiilaaninne samaariyan ubban de7iya woosa keettati sarotettan de7idosona; qassi minnidosona; godaassi yayyiyoogaaninne geeshsha ayyaanaa maaduwan heemettiiddi , qoodankka dari dari biidosona .
pheexiroosi ubbasan yuuyiiddi , lidan de7iya geeshsha asatukko qassi wodhdhiis .
wodhdhidi hegan hosppun layttaasappe silidi , arssan zin77idi de7iya issi eeniyaa giyo bitaniyaa demmiis .
pheexiroosi eeniyaa , &quot; eeniyawu , yesuus kiristtoosi nena pattees; denddada ne hiixaa yegga &quot; yaagiis . yaagin sohuwaara denddi eqqiis .
lidaaninne saaroonan de7iya asay ubbay eeniyaa be7idi , godaakko simmiis .
yoophphe kataman issi xaabito giyo ammaniyaara de7awusu; xaabito giyoogee giriike qaalan dorqqo giyoogaa . a ba de7ido wode ubban lo77obaa oottayddanne hiyyeesaa maaddaydda de7aasu .
he wode a harggada hayqqin , asay i ahaa meeccidi , pooqiyaa pude kessidi zin77issiis .
lidi yoophphessi mata; kaalliyaageeti pheexiroosi lidan de7iyoogaa yoophphen siyidi , &quot; hayyanaa nuukko eesuwan yarkkii &quot; yaagiyo kiitaa naa77u asatu bolli akko kiittidosona .
kiittin pheexiroosi denddidi , etaara biidi gakkin , pooqiyaa pude a kessidi , kifiliyaa gelissidosona . am77e maccaasati ubbay yeekkiiddinne dorqqa etaara de7iyo wode oottido qamisetanne afalata ubbaa pheexiroosa bessiiddi , a yuuyi aadhdhidi eqqidosona .
pheexiroosi eta ubbaa kare kessidi , gulbbatidi xoossaa woossiis; qassi ahaakko simmidi , &quot; xaabitee , dendda &quot; yaagiis; yaagin xaabita ba ayfiyaa dooyada pheexiroosa be7ada , suura uttaasu .
pheexiroosi o ba kushiyan maaddidi , dentti essiis; hegaappe guyyiyan , ammaniyaageetanne am77eta xeesidi , paxidaaro etassi immiis .
ha yohoy yoophphe katama ubban laalettiis; laalettin daro asay godaa ammaniis .
pheexiroosi yoophphen issi simoona giyo galbbaa qaaciyaagaara daro gallassaa gam77iis .
qiisaariyan xaaletu olaasata geetettiya olanchchatuyyo issi mato halaqay qornneliyoosa giyoogee de7ees .
qornneliyoosi xoossaa daro ammaniya asanne ba so asa ubbaara issippe xoossaassi goynniya asa; ayhuda hiyyeesaakka i daro maaddees; qassi xoossaa ubba wode woossees .
issi gallassi uddufun saate heeran , &quot; qornneliyoosaa &quot; giya xoossaa kiitanchchay baakko gelishin , qornneliyoosi ajjuutan geeshshidi be7iis .
qornneliyoosi yayyidi , kiitanchchaa tishshi ootti xeellidi , &quot; ta godawu , i aybee ? &quot; yaagiis . yaagin kiitanchchay zaaridi , hagaadan yaagiis; &quot; ne woosaynne neeni hiyyeesaa maaddiyoogee xoossaa sinttan hassayettanawu saluwaa biis .
ha77i yoophphe asaa kiittada , pheexiroosa giyo simoona ehiissa .
pheexiroosi abbaa doona keettaawaa galbbaa qaaciya simoona sooni imattatettawu uttiis; neeni oottanawu bessiyaabaa i neeyyo odana &quot; yaagiis .
qornneliyoosi baassi yootida kiitanchchay bin , ba ashkkaratuppe naa77atanne xoossaassi goynniya baappe shaahettenna wotaaddaratuppe issuwaa xeesidi ,
etawu ubbabaa odidi , eta yoophphe kiittiis .
wonttetta gallassi eti biidi , yoophphe katamaakko matishin , pheexiroosi usuppun saate heeran keettaa bollan dembbayidi oottidosaa xoossaa woossanawu kiyiis .
qassi namisettidi , qumaa maanawu koyiis; shin qumay ka77ishin , ajjuutaa be7iis .
saloy dooyettin , gita afala milatiyaabay oyddu baggaara ohettidi , sa7an wodhdhishin , pheexiroosi be7iis .
hegan oyddu tohuwaara de7iya mehee , do7i , shooshshi , zareenne kafoy ubbi de7ees .
&quot; pheexiroosaa , dendda eqqada shukkada ma &quot; giya qaalay akko yiis .
shin pheexiroosi , &quot; ta godawu , chii ! taani aybakko tunabaanne sheneyiyaabaa mulekka ma erikke &quot; yaagiis .
qassi naa77anttuwaa , &quot; xoossay geeshshidoogaa neeni tuna gooppa &quot; giya qaalay akko yiis .
heezzutoo hegaadan giis; hegaappe guyyiyan , sohuwaara he gita afala milatiyaagee pude saluwaa eketti aggiis .
pheexiroosi ba be7ido ajjuutaa birshshettay ay gidanddeeshsha ? yaagidi , ba wozana giddon , &quot; laa hagee aybee ? &quot; giishin , qornneliyoosi kiittido asati simoona keettay de7iyoosaa lal77iiddi , a penggen eqqidosona .
bantta qaalaa xoqqu oottidi , &quot; pheexiroosa geetettiya simoona giyo imattay hegan de7ii ? &quot; yaagidi oychchidosona .
pheexiroosi ajjuutan be7idobaa akeekanawu qofan sheekkidaashin , geeshsha ayyaanay a , &quot; be7a , heezzu asati nena koyoosona;
denddada wodhdha; taani eta kiittido gishshawu , sirennan etaara ba &quot; yaagiis .
pheexiroosi asatukko wodhdhidi , &quot; intte koyiyoogee tana . ay ekkana yiidetii ? &quot; yaagiis .
eti , &quot; xoossaassi yayyiya xilloy ayhuda asa ubban daro bonchchettida mato halaqaa qornneliyoosi , nena ba soo efiissidi , qaalaa neeppe siyana mala , xoossaa geeshsha kiitanchchay ayyo yootiis &quot; yaagidosona .
yaagin pheexiroosi asata imattanawu soo xeesiis . wonttetta gallassi , denddidi etaara biis; yoophphe kataman de7iya ishanttuppe issooti issooti aara issippe biidosona .
wonttetta gallassi , qiisaariyaa gakkidosona; qornneliyoosi ba dabbotanne ba laggeta issippe xeesi shiishshidi , pheexiroosa naagees .
pheexiroosi gelana hanishin , qornneliyoosi aara gayttidi , a sinttan kunddidi , assi goynniis .
shin pheexiroosi , &quot; dendda ! taanikka ta huuphen asa &quot; yaagidi a denttiis .
pheexiroosi qornneliyoosaara haasayiiddi , soo geliis; i geliyo wode daro asay shiiqidaagaa demmidi ,
asaa , &quot; ayhuda asi hara zariyaara issippetettan de7anawu , woy gayttanawu woga gidennaagaa intte huuphen ereeta; shin taani oonanne tuna woy sheneyiyaabaa geenna mala , xoossay tana bessiis .
hegaa gishshawu , intte taassi kiittin , palami baynnan yaas . ha77i , tana ayssi ehiissidetii ? yaagada inttena oychchays &quot; yaagiis .
qornneliyoosi hagaadan yaagiis; &quot; taani hachchi oyddu gallassaappe kase ha saaten uddufun saate woosaa ta sooni xoossaa woossishin , phooliya maayuwaa maayida asi ta sinttan eqqidi ,
tana , qornneliyoosaa , xoossay ne woosaa siyiis; neeni hiyyeesaa maaddiyoogaakka hassayiis .
simmi asa yoophphe kiittada , simoon pheexiroosa giyoogaa xeesissa; simoon pheexiroosi simoona giyo galbbaa qaaciya bitaniyaa sooni abbaa doonan imattatettaa uttiis yaagiis .
hegaa gishshawu , taani neekko sohuwaara kiittaas; neeninne yaada loyttadasa; simmi neeni nuuyyo yootanawu xoossay nena azazidobaa ubbaa siyanawu ha77i nuuni ubbaykka hagan xoossaa sinttan de7oos &quot; yaagiis .
pheexiroosi haasayaa hagaadan yaagidi doommiis; &quot; xoossay asa som77o xeellenna;
shin dere ubban baassi yayyiyaagaanne xillo ooso oottiyaagaa galatiyoogaa taani tumu akeekaas .
xoossay asa ubbaa godaa yesuus kiristtoosa baggaara , sarotettaa yootiiddi , ha wonggeliyaa mishiraachchuwaa israa7eela asaassi kiittidoogaa intte ereeta .
yohaannisi qaalaa yootido xinqqatiyaappe guyyiyan , galiilappe doommidi , yihudaa biitta ubban hanidabaa intte ereeta .
xoossay naazireeta yesuusa geeshsha ayyaanaaninne wolqqan tiyiis; xoossay aara de7iyo gishshawu , lo77obaa i oottiiddinne xalahe halaqaassi haarettida ubbaa pattiiddi yuuyiis .
&quot; ayhuda biittaaninne yerusalaamen i oottido ubbabaassi nuuni markka . eti masqqaliyaa bolli misimaariyan xishi kaqqidi , a woridosona .
shin xoossay heezzantto gallassan hayquwaappe a denttidi bessiis .
xoossay koyro doorido markkata nuna , a bessiisippe attin , asa ubbaa gidenna; hayquwaappe i denddidoogaappe guyyiyan , nuuni aara miidanne uyida .
xoossay wonggeliyaa mishiraachchuwaa asaassi nuuni yootanawunne , paxa de7iyaageetu bollaaninne hayqqidaageetu bollan pirddanawu i sunttidoogee yesuusa gididoogaa nuuni markkattanawu nuna azaziis .
xoossay aani ammaniya ubbaa nagaraa a sunttan atto gaanaagaa hananabaa yootiya ubbati markkattoosona &quot; yaagiis .
pheexiroosi biron he yohuwaa yootishin , qaalaa siyiya ubbaa bolli geeshsha ayyaanay wodhdhi aggiis .
pheexiroosaara yoophpheppe yiida , ammaniya qaxxarettida ayhuda ubbati ayhuda gidennaageetu bollankka geeshsha ayyaanaa imoy gukkido gishshawu garamettidosona .
ayssi giikko , eti dumma dumma qaalan haasayishiininne xoossaa gitatettaa sabbishin siyidosona . he wode pheexiroosi zaaridi ,
&quot; hageeti qassi nunadan geeshsha ayyaanaa ekkidaageeti xammaqettennaadan , haatta eta digganawu danddayiyay oonee ? &quot; yaagiis .
eti yesuus kiristtoosa sunttan xammaqettana mala , eta azaziis; hegaappe guyyiyan , eti banttanaara amarida gallassaa uttana mala , a woossidosona .
yesuusi kiittidoogeetinne yihudaa ubban de7iya ishantti , ayhuda gidennaageetikka xoossaa qaalaa ekkidoogaa siyidosona .
pheexiroosi yerusalaame biido wode , qaxxarettida asati aara palamettidi ,
a , &quot; neeni qaxxarettibeennaageetukko gelada , etaara qumaa maadasa &quot; yaagidosona .
shin pheexiroosi hanidabaa koyruwaappe doommidi , maaran maaran hagaadan yaagidi yootiis;
&quot; taani yoophphe kataman xoossaa woossishin , tawu wozanay dammin , ajjuutaa be7aas; gita afala milatiyaabay oyddu baggaara ohettidi , saluwaappe wodhdhidi , taakko yiis .
hegaa giddo taani tishshi oottada xeelliyo wode , oyddu tohoy de7iyo mehiyaa , do7aa , shooshshaa , zariyaanne kafuwaa be7aas .
qassi , pheexiroosaa , dendda; shukkada ma giya qaalaa taani siyaas .
&quot; shin taani , ta godawu , chii ! tunabay woy sheneyiyaabay mulekka ta doonaakko shiiqi erenna gaas .
&quot; qaalay saluwaappe naa77anttuwaakka , xoossay geeshshidoogaa neeni tuna gooppa yaagidi taassi zaariis .
&quot; hegee heezzutoo hanin , wurssettan ubbabay saluwaa pude gooshettiis .
hegaa peeshshankka heezzu asati qiisaariyaappe taakko kiitettidi , taani de7iyo keettaa gakki aggidosona .
gakkin taani sirennan etaara baana mala , ayyaanay taassi yootiis . qassi ha usuppun ishantti yoophpheppe tanaara qiisaariyaa bin , nuuni qornneliyoosa soo gelida .
kiitanchchay ba sooni eqqidi bana , pheexiroosa geetettiya simoona xeesanawu asa yoophphe kiitta;
neeninne ne keettaa asay ubbay attiyo qaalaa i neeyyo yootana giidoogaa qornneliyoosi waatidi siyidaakko , nuussi odiis .
&quot; odin taani haasayanawu doommiyoogan geeshsha ayyaanay koyro nu bolli wodhdhidoogaadan , eta bollikka wodhdhi aggiis .
goday , yohaannisi haattan xammaqiis; shin intte geeshsha ayyaanan xammaqettana yaagido qaalay taassi hassayettiis .
xoossay nuussi godaa yesuus kiristtoosa ammanidaageetussi immido imuwaa malaa ayhuda gidennaageetussikka qassi immikko , simmi xoossaa digganawu taani oonee ? &quot; yaagiis .
eti hagaa siyido wode bantta palamaa aggidi , &quot; yaatin , xoossay ayhuda gidennaageetikka qassi nagaraappe simmidi de7anaadan , eta qaadiis &quot; yaagidi xoossaa galatidosona .
isxxifaanoosa bolli gakkida waayiyaa geedon laalettida ammaniyaageeti qaalaa ayhudatu xalaalaappe attin , haraassi issuwaassinne odennan , pinqqe , qophphiroosanne anxxookiyaa gakkanaashin yuuyidosona .
shin qophphiroosappenne qareenappe yiida issi issi ammaniya asati anxxookiyaa biidi , godaa yesuusa wonggeliyaa mishiraachchuwaa yootiiddi , giriike asaassikka yootidosona .
godaa wolqqay etaara de7ees; qassi daro asay ammanidi , godaakko simmiis .
ha yohoy yerusalaamen de7iya woosa keettaa asaassi siyettin , woosa keettaa asay barnnaabaasa anxxookiyaa kiittiis .
barnnaabaasi anxxookiyaa biido wode , xoossaa aaro kehatettaa oosuwaa be7idi ufayttiis; eti ubbaykka godan bantta kumetta wozanaappe minnidi de7anaadan , eta zoriis .
ayssi giikko , barnnaabaasi geeshsha ayyaanaynne ammanoy kumido lo77o asa; yaanin daro asay godaa ammaniis .
hegaappe guyyiyan , barnnaabaasi saa7oola koyanawu xarsseese biis .
biidi saa7oola demmido wode , anxxookiyaa ehiis . barnnaabaasinne saa7ooli woosa keettaa asaara issi laytta kumettaa uttidi , daro asaa tamaarissidosona; kaalliyaageeti anxxookiyan kiristtaane geetettidi , koyro xeesettidosona .
hananabaa yootiyaageeti yerusalaameppe anxxookiyaa he wode wodhdhidosona .
eta giddoppe agaaboosa giyoogee denddidi , sa7a ubban gita namisay denddanaagaa ayyaanaa wolqqan hananabaa yootiis; hegee hanidoogee qalawudeyoosa kawotettaa wodiyaana .
kaalliyaageeti huuphiyan huuphiyan bantta wolqqaa keenaa miishshaa peeridi , yihudan de7iya bantta ishanttussi maaduwaa yeddanawu qofaa qachchidosona .
eti hegaadan oottidi , miishshaa barnnaabaasa bollinne saa7oola bolli woosa keettaa cimatussi yeddidosona .
kawoy heeroodisi he wode woosa keettaa asaappe amaridaageeta waysuwaa doommiis .
doommidi yohaannisa ishaa yaaqooba bisuwan worissiis .
hegee ayhudata ufayssidoogaa be7idi , gujjidi pheexiroosakka oyqqiis; hegee paasikaa baalaa bonchchiyo gallassatuuna .
pheexiroosa oyqqidi qachchiis . paasikaa bonchchiyo gallassatuppe guyyiyan , dere asaa sintti aattanawu qoppidi , oyddu oyddu wotaaddarati a naaganaadan , tammanne usuppun wotaaddaratussi aattidi immiis .
hegaa gishshawu , pheexiroosi qasho keettan naagettees; shin woosa keettaa asay ayyo minttidi xoossaa woossees .
heeroodisi pheexiroosa asaa sintti aattanawu qoppanaappe kase qammi , pheexiroosi naa77u sanssalatan qashettidi , naa77u wotaaddaratuppe gidduwan xiskkees; naagiyaageetikka qasho keettaa penggen eqqidi naagoosona .
akeekennan de7ishin , godaa kiitanchchay hegan eqqi aggiis; qasho keettankka poo7oy poo7i bayiis . kiitanchchay pheexiroosa miyyiyaa dechchi beegotissidi a , &quot; elle dendda &quot; yaagiis; sohuwaarakka sanssalatay a kushiyaappe wodhdhi aggiis .
kiitanchchay a , &quot; ne suriyaa gixxa; ne caammaakka wotta &quot; yaagin , pheexiroosi hegaadan oottiis; oottin kiitanchchay , &quot; ne afalaa maayada tana kaalla &quot; yaagiis .
pheexiroosi qasho keettaappe kiyidi , kiitanchchaa kaalliis; ayyo ajjuutaa be7iyoobaa misatiisippe attin , kiitanchchay oottiyoobay tuma gididoogaa eribeenna .
kiitanchchaynne pheexiroosi koyro wotaaddaraappenne naa77antto wotaaddaraappe aadhdhidi , katamaa efiya birata penggiyaakko gakkidosona; gakkin penggee etassi barkka dooyetti aggiis; eti kiyidi issi ogiyaara biishin , kiitanchchay sohuwaara pheexiroosappe shaahetti bayiis .
pheexiroosi bana gakkidabaa akeekidi , &quot; tana goday ba kiitanchchaa kiittidi , heeroodisa kushiyaappenne ayhuda asay naagi uttido ubbabaappe ashshidoogaa ha77i tumu eraas &quot; yaagiis .
i hegaa akeekido wode , daro asay issippe shiiqidi xoossaa woossiyoosaa , marqqoosa giyo yohaannisa aayee mayraami soo biis .
biidi penggen xeesin , issi roodo giyo ashkkariyaa dooyanawu yaasu .
rooda pheexiroosa qaalaa gididoogaa erido wode , bana ufayssin , kariyaa dooyennan guyye woxxada , pheexiroosi karen eqqidoogaa asaassi odaasu .
odin asay o , &quot; hannee neeni gooyaasa &quot; yaagiis . rooda pheexiroosa gididoogaa geeshshada odaasu . eti , &quot; hegee a kiitanchchaa &quot; yaagidosona .
shin pheexiroosi karen xeegidi aggennan ixxin , asay kariyaa dooyidi , a be7idi garamettiis .
shin eti co77u gaana mala , pheexiroosi ba kushiyan malaatidi , goday qasho keettaappe a waati kessidaakko , etassi qonccissi yootidi , &quot; hagaa yaaqoobassinne ishanttussi yootite &quot; giidi , kiyidi harasaa biis .
sa7ay wonttido wode , pheexiroosi awu biichchidaakko gin wotaaddaratu giddon daro wocamay kiyiis .
heeroodisi pheexiroosa lal77issin , i xayido wode , naagiyaageeta qoridi , eta worana mala azaziis; hegaappe guyyiyan , yihudaappe qiisaariyaa wodhdhidi , hegan amarida wodiyaa uttiis .
heeroodisi xiiroosa asaassinne sidoona asaassi daro hanqqettiis; hanqqettin eta biittay kattaa heeroodisa biittaappe demmiyo gishshawu , eti issippe gididi , a keettaa halaqaa bilasxxoosa bantta exa oottidi , sigaa woossanawu heeroodisakko biidosona .
heeroodisi sunttettido gallassi , ba kawotettaa afalaa maayidi , kawotaa araatan uttidi , asaassi haasayiis .
asay , &quot; hagee xoossaa qaala; asa qaala gidenna &quot; yaagidi qaalaa xoqqissidi haasayiis .
heeroodisi xoossaa bonchchibeenna gishshawu , sohuwaarakka godaa kiitanchchay a dechchin , guxuniyan meetettidi , hayqqi bayiis .
shin xoossaa qaalay dicceesinne dari dari bees .
barnnaabaasinne saa7ooli bantta oosuwaa polidi , marqqoosa giyo yohaannisa banttanaara ekkidi , yerusalaameppe simmidosona .
anxxookiyan de7iya woosa keettan hananabaa yootiyaageetinne tamaarissiyaageeti de7oosona; eti barnnaabaasa , karetta giyo simoona , qareenappe yiida luqiyoosa , biittaa haariya heeroodisaara diccida minaahanne saa7oola .
eti godaassi goynnishiininne xoomishin , geeshsha ayyaanay , &quot; taani xeesido oosuwaassi barnnaabaasanne saa7oola tawu kessite &quot; yaagiis .
yaagin eti xoomidoogaappenne woossidoogaappe guyyiyan , bantta kushiyaa barnnaabaasa bollinne saa7oola bolli wottidi , eta yeddidosona .
hegaa gishshawu , geeshsha ayyaanay eta kiittin , selewuqiyaa wodhdhidosona; hegaappe markkabiyan gelidi , qophphiroosa haruuruwaa biidosona .
eti silmmaana gakkidi , ayhuda woosa keettatun xoossaa qaalaa yootidosona; eta maaddanawu yohaannisi etaara de7ees .
eti qophphiroosa haruuruwaa muleera phaafu gakkanaassi yuuyidi , hananabaa yootiya issi worddanchchaa , ayhuda asa bar-yesuusa giyo shareechchuwaa demmidosona .
he shareechchoy deriyaa haariya sarggiyoosa phawuloosa giyo akeekanchcha bitaniyaara de7ees . sarggiyoosa phawuloosi barnnaabaasanne saa7oola baakko xeegidi , xoossaa qaalaa siyanawu koyiis .
shin shareechchuwaa eliimaasi giriike qaalan hegee a sunttaa deriyaa haariyaagaa ammanuwaa digganawu koyidi , eta haasayaa phalqqiis .
shin phawuloosa giyo saa7ooli banan geeshsha ayyaanay kumin , shareechchuwaa tishshi ootti xeellidi ,
a , &quot; laa ha xalahe halaqaa na7awu , gene ubbaynne iitatetta ubbay kumidoogoo , xillotetta ubbawu morkkiyawu , godaa ogiyaa suuriyaa geellayiyoogaa aggikkii ?
be7a; ha77i godaa kushee ne bolli de7ees; neeni qooqe gidana; amarida wodee gakkanaashin , awaa poo7uwaa be7akka &quot; yaagiis . yaagin sohuwaara ciggaaraynne xumay a ayfiyaa goozin , ba kushiyaa oyqqidi , kaalettiya uraa koyiiddi yuuyiis .
he wode deriyaa haariyaagee hegaa be7ido wode , goday tamaarissiyoogan garamettidi ammaniis .
phawuloosinne aara de7iyaageeti phaafuppe denddidi , phinifiliyan de7iya phergge markkabiyan biidosona; yohaannisi etappe shaahettidi , yerusalaame simmiis .
shin eti pherggeppe aadhdhidi , phisddiyan de7iya anxxookiyaa gakkidosona; sambbata gallassan ayhuda woosa keettaa gelidi uttidosona .
muuse higgeenne hananabaa yootiyaageetu maxaafay nabbabettidoogaappe guyyiyan , ayhuda woosa keettaa halaqati , &quot; nu ishanttoo asaa minttettiya qaalay inttessi de7ikko , asawu haasayerkketii &quot; yaagidi etassi kiittidosona .
phawuloosi denddi eqqidi , ba kushiyan malaatidi , hagaadan yaagiis; &quot; israa7eela asatoo , xoossaassi yayyiyaageetoo siyite .
ha israa7eela asaa xoossay nu aawata dooridi , gibxxe biittan imattatettan eti de7ishin , eta darissiis; ba gita wolqqankka gibxxe biittaappe eta kessiis .
bazzuwan oytamu laytta keenaa nu aawata i danddayiis .
kanaane giyo biittan ayhuda gidenna laappun zareta xayssidi , eta biittaa ba asaa laatissiis .
hegaappe guyyiyan , hananabaa yootiya sameela wodiyaa gakkanaas , oyddu xeetanne ishatamu laytta keenaa daannata etassi immiis .
hegaappe guyyiyan , eti banttassi kawo immana mala woossin , xoossay biniyaama zariyaappe qiisa na7aa saa7oola oytamu layttawu kawotana mala , etassi immiis .
xoossay saa7oola shaaridoogaappe guyyiyan , eta bolli daawiti kawotana mala , a denttiis; daawitabaa markkattiiddi , taani koyiyo ubbabaa ta wozanadan oottiya isseyi na7aa daawita demmaas yaagiis .
&quot; xoossay , taani daawita zariyaappe israa7eela asaa ashshiyaagaa ehaana giidoogaadankka , yesuusa ehiis .
yesuusi yaanaappe kase israa7eela asay ubbay bantta nagaraappe simmidi xammaqettana mala , yohaannisi qaalaa yootiis .
qassi yohaannisi ba oosuwaa wurssana haniiddi asaa , tana oona giidi qoppeetii ? taani intte naagiyoogaa gidikke; shin be7ite , a tohuwaa caammaa birshshanawukka taassi bessennaagee taappe guyyeera yees yaagiis .
&quot; ta ishatoo , abrahaama zaretoo , qassi hagan ayhuda gidennaageetoo xoossaassi yayyiyaageetoo , ha atotettaa qaalay nuussi kiitettiis .
ayssi giikko , yerusalaamen de7iya asaynne eta halaqati yesuusanne sambbata gallassa ubban nabbabettiya hananabaa yootiyaageetu qaalaa akeekibeenna gishshawu , a bolli pirddidi , hananabaa yootiyaageetu qaalaa polidosona .
yesuusa worissanawu issi gaasoykka etawu beettennan ixxin , philaaxoosi a worana mala woossidosona .
&quot; eti yesuusabay xoossaa maxaafan xaafettidaagaa ubbaa polido wode , masqqaliyaappe a wottidi moogidosona .
shin xoossay hayquwaappe yesuusa denttiis .
denttin i banaara galiilappe yerusalaame yiidaageetussi darotoo beettiis eti ha77i abaa asaassi markkattoosona .
&quot; xoossay nu aawatussi immana giido wonggeliyaa mishiraachchuwaa nuuni inttessi yootoos .
daawita mazamuriyaa maxaafan naa77antto miraafiyan , neeni ta na7aa . hachchi taani ne aawaa gidaas geetettidi xaafettidoogaadan , xoossay yesuusa denttidi , nu aawatussi immana giidoogaa nuussi eta naatussi poliis .
naa77anttuwaa i hayqqenna mala , hayquwaappe a denttidoogaassi xoossay , taani daawitayyo immana giido ammanettida geeshsha anjjuwaa inttessi immana yaagidi haasayiis .
hegaa gishshawu , mazamure maxaafan harasan qassi , ne geeshsha na7aa ahaakka musissakka yaagees .
ayssi giikko , daawiti ba wodiyan xoossaa qofaa oottidoogaappe guyyiyan hayqqidi , ba aawatuura moogettidi musiis .
shin xoossay hayquwaappe denttidoogee musibeenna .
&quot; hegaa gishshawu , ta ishatoo , nagara atto geettay intteyyo yesuusa baggaara odettidoogeenne ,
muuse higgiyan xillanawu intteyyo danddayettenna ubbabaappe aani ammaniya ubbay xillanaagee intteyyo eretto .
hegaa gishshawu , hananabaa yootiyaageeti giidoogee intte bolli gakkenna mala naagettite;
giidobaa qilliicciyaageetoo , be7ite; haray atto issi uray inttessi yootiyaakkokka , intte ammanenna oosuwaa taani intte wodiyan oottiyo gishshawu , poora giite; hayqqite yaagidosona &quot; yaagiis .
phawuloosinne barnnaabaasi ayhuda woosa keettaappe kiyishin , asay eta naa77antto sambbatankka hegaa gujjidi yootana mala woossiis .
shiiqoy laalettidoogaappe guyyiyan , daro ayhudatinne ayhudatu ammanuwan gelidi xoossawu yayyiya daroti , phawuloosanne barnnaabaasa kaallidosona; kaallin yesuusi kiittidoogeeti xoossaa aaro kehatettan minnidi de7ana mala , etawu yootidi minttettidosona .
naa77antto sambbatan amarida asatuppe attin , katamaa asay ubbay xoossaa qaalaa siyanawu shiiqiis .
shin ayhudati daro asaa be7ido wode , phawuloosa qanaatidosona; a haasayaa phalqqidi , a cayidosona .
phawuloosinne barnnaabaasi xalidi , &quot; xoossaa qaalay kasetidi intteyyo odettanawu koshshees; shin qaalaa intte ixxido gishshawunne merinaa de7uwaa ekkanawu inttessi bessenna giidi , intte intte huuphiyan pirddido gishshawu , be7ite , nuuni ayhuda gidennaageetukko simmeettees .
ayssi giikko , goday nuna , asay ubbay intte baggaara attana mala , inttena taani ayhuda gidennaageetussi poo7o oottaas yaagidi azaziis &quot; yaagidosona .
ayhuda gidennaageeti hegaa siyido wode , ufayttidi xoossaa qaalaa bonchchidosona; qassi merinaa de7uwaassi doorettida ubbaykka ammanidosona .
godaa qaalay he biitta ubbaa gakkiis .
shin ayhudati xoossawu goynniya bonchchettida maccaasatanne kataman de7iya gita asata phawuloosa bollinne barnnaabaasa bolli denttettin , asati eta yedetaa doommidi , bantta biittaappe kessidosona .
shin yesuusi kiittidoogeeti eta ixxiyoogaassi malaata gidana mala , bantta tohuwaappe baanaa shocidi , iqooniyoone katamaa biidosona .
qassi anxxookiyan de7iya kaalliyaageetunkka geeshsha ayyaanaynne ufayssay kumees .
kaseegaadankka phawuloosinne barnnaabaasi iqooniyoonen ayhudatu woosa keettaa gelidi , qaalaa yootidosona; yootin daro ayhudatinne ayhuda gidennaageeti ammanidosona .
shin ammanibeenna ayhudati ayhuda gidennaageetu wozanaa laammidi , ishanttu bolli hanqetissidosona .
yesuusi kiittidoogeeti hegan daro wodiyaa gam77idosona; eti godaabaa yayyennan yootidosona; yootin goday malaataanne oorattabaa eti oottana mala , etawu wolqqaa immidoogan ba aaro kehatettaa qaalaabay tuma gididoogaa markkattiis .
shin katamaa asay shaahettidi , baggay ayhudatukko , baggay yesuusi kiittidoogeetukko simmiis .
ayhuda gidennaageetinne ayhudati bantta halaqatuura issippe yesuusi kiittidoogeeta qohanawunne shuchchan caddanawu qoppido wode ,
yesuusi kiittidoogeeti hegaa eridi , lisxxiranne daribe giyo liqaa7ooniyaa katamatanne eta heeran de7iya biittaa baqatidosona;
baqatidi , hegan wonggeliyaa mishiraachchuwaa yootoosona .
ba aayee uluwaappe yelettoosappe doommidi , naa77u tohoy silin , mulekka hemettenna issi bitanee lisxxiran de7ees .
he bitanee phawuloosi yootishin siyees; phawuloosi a tishshi ootti xeelliyo wode , paxanawu ayyo ammanoy de7iyoogaa be7idi ,
qaalaa xoqqissidi a , &quot; sitti gaada ne tohuwan eqqa &quot; yaagiis; yaagin guppi denddidi , hemetaa doommiis .
phawuloosi oottidoogaa asay be7idi , ba qaalaa liqaa7ooniyaa qaalan xoqqu oottidi , &quot; xoossati asa milatidi nuukko wodhdhidosona &quot; yaagiis .
asay barnnaabaasa , &quot; diyaa &quot; giidi , phawuloosi haasayaassi waannatiyo gishshawu , a , &quot; hermmeesa &quot; giidi sunttiis .
beeta maqidasee katamaa matan de7iyo diyaa qeeseenne asay korimatanne alleeqo ciishshata yesuusi kiittidoogeetussi yarshshuwaa yarshshanawu koyidi , pengge ehiidosona .
shin yesuusi kiittido barnnaabaasinne phawuloosi hegaa siyido wode bantta maayuwaa pooshshidi , asaa giddo woxxiiddi ,
bantta qaalaa xoqqu oottidi , hagaadan yaagidosona; &quot; asawu , hagaa ayssi ootteetii ? nuunikka inttenadan merettida asa; ha pattenna yohuwaappe saluwaanne sa7aa , abbaanne eta giddon de7iya ubbabaa medhdhida de7o xoossaakko intte simmana mala , inttessi nuuni wonggeliyaa mishiraachchuwaa yootoos .
i beni asaa zare ubbaa bantta ogiyaa baana mala yeddi bayiis .
intteyyo iraa saluwaappe bukissees; kattaakka i wodiyan immees; qassi qumaa immidi , inttena daro ufayssees; yaatidi intteyyo lo77obaa oottiiddi , ubba wodekka bawu markka xayibeenna &quot; yaagidosona .
yesuusi kiittidoogeeti hegaa giidi , banttayyo asay yarshshenna mala , tuggatidi diggidosona .
anxxookiyaappenne iqooniyooneppe yiida ayhudati asaa bantta baggi zaaridi , shuchchan phawuloosa caddidosona; etawu hayqqidabaa milatin , katamaappe gaxi a goochchidosona .
shin kaalliyaageeti a lanqqiyan yuuyi aadhdhidi eqqidaashin , i denddidi , katamaa geliis . wonttetta gallassi barnnaabaasaara issippe daribe biis .
eti daribe kataman wonggeliyaa mishiraachchuwaa yootidi , daro asay yesuusa ammanana mala oottidoogaappe guyyiyan , lisxxira , iqooniyoonenne anxxookiyaa simmidosona;
simmidi hegan kaalliyaageeta minttettiiddinne eti ammanuwan minnidi de7ana mala zoriiddi , &quot; nuuni xoossaa kawotettaa gelanawu daro waayettana bessees &quot; yaagidosona .
qassi woosa keettatussi huuphiyan huuphiyan cimata dooridi , xoomidoogaappenne woossidoogaappe guyyiyan , eti ammanido godaassi eta hadaraa immidosona .
phisddiyaa biittaappe aadhdhidi , phinifiliyaa yiidosona;
pherggen qaalaa yootidoogaappe guyyiyan , axaaliyaa wodhdhidosona .
hegaappe eti bantta polido oosuwaa gishshawu , asay eta hadaraa xoossaa aaro kehatettawu immido anxxookiyaa markkabiyan simmidosona .
simmidi anxxookiyaa gakkido wode woosa keettaa asaa shiishshidi , xoossay banttanaara issippe oottido ubbabaanne , ayhuda gidenna asay ammanana mala , etawu penggiyaa dooyidoogaa , asawu yootidosona .
yaatidi hegan kaalliyaageetuura daro wodiyaa gam77idosona .
issi issi asati yihudaappe anxxookiyaa wodhdhidi , &quot; muuse wogaadan , intte qaxxarettennabaa gidikko , attanawu danddayekketa &quot; yaagidi ishantta tamaarissuwaa doommidosona .
phawuloosinne barnnaabaasi etaara daro ooyettidi palamettin , anxxookiyan de7iya issi issi hara asati he palamaa gishshawu , phawuloosaaranne barnnaabaasaara yerusalaame biidi , yesuusi kiittidoogeetuuranne cimatuura gayttanawu qofay qashettiis .
woosa keettay ogiyan eta maaddishin , ayhuda gidennaageeti xoossaakko simmidoogaa yootiiddi , pinqqeeranne samaariyaara aadhdhidosona; hegee ishantta ubbaa daro ufayssiis .
eti yerusalaame gakkido wode , woosa keettay , yesuusi kiittidoogeetinne cimati eta mokkidosona; mokkin xoossay banttanan oottidobaa ubbaa odidosona .
shin parisaawetu baggappe ammanida issi issi asati denddi eqqidi , &quot; intte eta qaxxaranawunne muuse higgiyaa naagana mala azazanawu bessees &quot; yaagidosona .
yesuusi kiittidoogeetinne cimati hegaa zorettanawu shiiqidosona .
keehi haasayidoogaappe guyyiyan , pheexiroosi denddi eqqidi , eta hagaadan yaagiis; &quot; ta ishatoo , ayhuda gidennaageeti wonggeliyaa mishiraachchuwaa qaalaa ta doonaappe siyidi ammanana mala , tana xoossay intte giddoppe beni dooridoogaa intte ereeta .
asa wozana eriya xoossay geeshsha ayyaanaa nuussi immidoogaadan , etassikka immidi tumayiis .
eti ammanido gishshawu , i eta wozanaa geeshshidi , nu gidduwaaninne eta gidduwan dummatettaa wottibeenna .
hegaa gishshawu , nu aawatinne nuuni tookkanawu danddayibeenna qambbaraa kaalliyaageetu morggiyan wottidi , ha77i intte ayssi xoossaa paacceetii ?
shin godaa yesuus kiristtoosa aaro kehatettan eti attidoogaadan , nuunikka attidoogaa ammanoos &quot; yaagiis .
asay ubbay co77u giidi , barnnaabaasinne phawuloosi ayhuda gidenna asaa giddon bantta baggaara xoossay oottido malaataanne oorattabaa ubbaa yootishin siyees .
eti haasayaa wurssidoogaappe guyyiyan , yaaqoobi hagaadan yaagidi zaariis; &quot; ishatoo , taani giyoogaa siyite .
xoossay ayhuda gidennaageetu giddoppe bawu haniya asaa ekkanawu ayhuda gidennaageetuyyo koyro waatidi qoppidaakko simooni yootiis .
hananabaa yootiyaageetu qaalay hagaara giigees;
goday daro wodiyaappe doommidi , asaa hagaa erissidi , xoossaa maxaafan hagaadan yaagiis;
hagaappe guyyiyan , sa7an de7iya hara asay ubbaynne tabaa gidanawu taani xeesido ayhuda gidenna asay ubbay godaa koyana mala , taani simmana .
taani kolettidi kunddida keettadan hanida daawita kawotettaa denttana . qolettidaagaakka zaarada keexxana; taani naa77anttuwaa a essana yaagiis .
&quot; hegaa gishshawu , ta qofa gidikko , ayhuda gidennaageetuppe xoossaakko simmiyaageeta nuuni wayssanawu koshshenna .
shin eti eeqan tunidabaa meenna mala , shaaramuxenna mala , sulettida mehe asho meenna malanne suutta uyenna mala , etassi nuuni dabddaabbiyaa xaafanawu koshshees .
ayssi giikko , muuse higgiyaa kase yeletaappe doommidi sambbatan sambbatan ayhuda woosa keettatun nabbabiiddi , a qaalaa katamaa ubban yootiyaageeti de7oosona &quot; yaagiis .
hegaappe guyyiyan , yesuusi kiittidoogeetinne cimati woosa keettaa asa ubbaara issippe bantta giddoppe amarida asata dooridi , phawuloosaaranne barnnaabaasaara anxxookiyaa yeddanawu qofaa qachchidosona; eti daro bonchchettida naa77u asata barssaaba geetettiya yihudaanne sillaasa dooridosona .
dooridi hagaadan giya dabddaabbiyaa xaafidi , eta bolli kiittidosona; &quot; nuuni yesuusi kiittidoogeetinne cimati intte ishantti , anxxookiyan , sooriyaaninne kilqqiyan de7iya ayhuda bagga gidenna ishanttussi nu sarotaa kiittoos .
&quot; nuuni azazibeenna asati nu giddoppe biidi , intte qaxxarettanawunne higgiyaa naaganawu bessees giidi , inttena wayssidoogaanne yiilloyidoogaa siyidi ,
nu godaa yesuus kiristtoosa sunttaa gishshawu ,
bantta shemppuwaa olida nuuni siiqiyo barnnaabaasaaranne phawuloosaara doorettida asata inttekko kiittanawu issi wozanan nu qofaa qachchida .
hegaa gishshawu , nuuni xaafidoogaa eti bantta huuphen bantta doonan inttessi yootana mala , yihudaanne sillaasa kiittida .
&quot; ayssi giikko , eeqassi yarshshidobaa mooppite; suutta uyoppite; sulettida mehe asho mooppite; shaaramuxoppite .
ha koshshiyaageetuppe attin , hara tooho inttena toossenna mala , nuuninne geeshsha ayyaanay yohuwaa maayida; ha ubbabaappe intte huuphiyaa naagikko , intte lo77obaa ootteeta . simmi saro de7ite &quot; yaagidosona .
hegaa gishshawu , kiitettidaageeti moysettidi , anxxookiyaa wodhdhidi , ammaniya asaa shiishshidi , dabddaabbiyaa asaassi immidosona .
eti he minttettiya dabddaabbiyaa nabbabido wode , ufayttidosona .
qassi yihudaynne sillaasi bantta huuphen hananabaa yootiyaageeta gidiyo gishshawu , ishantta keehi zoridi minttettidosona .
eti anxxookiyan amarida gallassaa uttidoogaappe guyyiyan , ishantti sarotettan moyssin , banttana kiittidaageetukko simmidosona .
shin sillaasee yaani attanawu ba qofaa qachchiis .
qassi phawuloosinne barnnaabaasi hara daro asatuura issippe godaa qaalaa tamaarissiiddinne wonggeliyaa mishiraachchuwaa yootiiddi , anxxookiyan uttidosona .
amarida gallassaappe guyyiyan , phawuloosi barnnaabaasa , &quot; nuuni godaa qaalaa yootido katama ubban nu ishantti waanidi de7iyaakko , guyye simmidi , xomoosi be7oos &quot; yaagiis .
yaagin barnnaabaasi marqqoosa geetettiya yohaannisa banttanaara efaanawu koyiis .
shin phawuloosi marqqoosa banttanaara efaanawu koyibeenna; ayssi giikko , i etappe phinifiliyan shaahettiis; qassi etaara oosuwawu bibeenna .
eta gidduwan pala ooshshay kiyin , issoy issuwaappe shaahettidosona; barnnaabaasi marqqoosa ekkidi , markkabiyan qophphiroosa biis .
shin phawuloosi sillaasa doorin , ishantti a hadaraa xoossaa aaro kehatettawu immidoogaappe guyyiyan biis .
yaatidi woosa keettata minttettiiddi , sooriyaaranne kilqqiyaara aadhdhiis .
phawuloosi qassi daribenne lisxxira biis; hegan ximootiyoosa giyo kaalliyaagee , issi ammaniya ayhuda maccaasee na7ay de7ees; a aaway giriike asa .
lisxxiraaninne iqooniyoonen de7iya ishantti ximootiyoosabaa loyttidi markkattidosona .
phawuloosi ximootiyoosa banaara efaanawu koyidi , a aaway giriike asa gididoogaa he sohuwan de7iya ayhuda ubbay eriyo gishshawu , a oyqqidi qaxxariis .
eti katamatuura biiddi , yesuusi kiittido yerusalaamen de7iyaageetinne cimati wottido higgiyaa ammaniyaageeti naagana mala , etassi yootiiddi aadhdhidosona .
hegaa gishshawu , woosa keettati ammanuwan minnidi , qoodankka gallassappe gallassan dari dari biidosona .
isiyan qaalaa yootenna mala , geeshsha ayyaanay eta diggido gishshawu , pirggiyaa biittaaranne galaatiyaa biittaara aadhdhidosona .
eti miisiyaa zawaa gakkido wode , biitaaniyaa baanawu koyidosona; shin yesuusa ayyaanay eta diggiis .
hegaa gishshawu , eti miisiyaa mataara aadhdhidi , xiro7aada wodhdhidosona .
phawuloosi qammi ajjuutan issi maqidooniyaa asi bana , &quot; maqidooniyaa pinnada nuna maaddarkkii &quot; yaagiiddi eqqidi woossishin be7iis .
ajjuutaa i be7idoogaappe guyyiyan , nuuni sohuwaara maqidooniyaa baanawu koyida; ayssi giikko , wonggeliyaa mishiraachchuwaa yaani de7iya asaassi yootanawu , xoossay nuna xeesidobaa nuuyyo milatiis .
hegaa gishshawu , xiro7aadappe denddidi , sitti giidi markkabiyan saamootiraaqe biida; wonttetta gallassi naaphphule biida .
hegaappe piliphphisiyuusa biida; piliphphisiyuusi maqidooniyaa biittawu waanna katama; qassi roome asay de7iyo katama; nuuni he kataman amarida gallassaa uttida .
sambbata gallassi , katamaappe gaxan shaafaa doonan ayhudati xoossaa woossiyo sohoy de7iyoogaa akeekidi biida; biidi uttidi hegan shiiqida maccaasaassi qaalaa yootida .
issi lidiyaa giyoora , tiyaaxiroona katamaappe yaada xoossaa ammaniyaara , zo7o afalaa bayzziya maccaasiyaa , nuuni yootiyoogaa siyawusu; phawuloosi yootiyoogaakka a siyana mala xoossay i wozanaa dooyiis .
lidiyaa ba so asaara issippe xammaqettidoogaappe guyyiyan nuna , &quot; intte tana godaa tumu ammanawusu giidi qoppikko , ta sooni takkite &quot; gaada woossaasu; minttada shoobbaasu .
nuuni xoossaa woossiyoosaa biishin , iita ayyaanay i bolli de7idi kaayissiyo issi aylle na7iyaa nunaara gayttaasu; he na7iyaa kaayada daro miishshaa ba godatussi demmaasu .
gayttada phawuloosanne nuna kaallaydda , &quot; hageeti inttessi attana ogiyaa yootiyaageeti , ubbaappe bolla xoossaa aylleta &quot; gaada qaalaa xoqqu oottada haasayaasu .
ubba gallassi hegaadan gawusu; shin phawuloosi yiillotidi guyye simmidi , he iita ayyaanaa , &quot; neeni ippe kiyana mala yesuus kiristtoosa sunttan nena azazays &quot; yaagiis; sohuwaarakka iita ayyaanay ippe kiyi aggiis .
shin i godati bantta miishshaa demmana ogee xayidoogaa be7idi , phawuloosanne sillaasa oyqqidi , giyaa sohuwan de7iya daannatu sintti goochchidosona .
daannatu sintti eta efiidi , &quot; hageeti ayhuda asa gidiiddi , nu katamaa asaa daro wayssoosona .
nuuni roome biittaa asa gidiiddi , ekkanawunne oottanawu woga gidennabaa tamaarissoosona &quot; yaagidosona .
asay issi baggi gididi , phawuloosa bollinne sillaasa bolli denddiis; daannatikka eta maayuwaa qaari ekkidi , gatiman eta shocana mala azazidosona .
eta daro wadhdhidoogaappe guyyiyan , qasho keettan yeggidosona . qasho keettaa naagiyaageekka eta mintti naaganaadan azazidosona .
azazin qasho keettaa naagiyaagee he azazuwaa ekkidi , phawuloosanne sillaasa qasho keettaassi qol77o gelissiis; eta gediyaakka mittaara gatti daraxidi qachchiis .
shin qamma bilahe gidiyo heeran phawuloosinne sillaasi xoossaa woossiiddi , mazamuriyaa yettan xoossaa galatoosona; galatishin qashuwaasay eti giyoobaa siyees .
qasho keettaassi xaphoy qaaxxana gakkanaassi akeekennan biittay daro qaaxxiis; sohuwaarakka penggee ubbay dooyetti aggin , qashettida asa ubbaa sanssalatay birshshetti wodhdhiis .
qasho keettaa naagiyaagee xiskkuwaappe beegottiyo wode , qasho keettaa penggee ubbay dooyettidaageeta be7idi , qashuwaasay kessi ekkidi biichchidobaa ayyo milatin , bana woranawu qoppidi , bisuwaa ekkiis .
shin phawuloosi qaalaa xoqqu oottidi , &quot; neeni nena qohoppa; ayssi giikko , nuuni ubbaykka hagan de7oos &quot; yaagiis .
qasho keettaa naagiyaagee xomppiyaa woossi ekkidi , eesuwan qol77o woxxiis; kokkoriiddi phawuloosa sinttaaninne sillaasa sinttan gufanniis;
eta kare kessidi , &quot; ta godaatoo , taani attanawu ay oottana bessii ? &quot; yaagiis .
phawuloosinne sillaasi a , &quot; godaa yesuus kiristtoosa ammana; neeni attana; ne so asaykka &quot; yaagidosona .
eti ayyoonne a son de7iya ubbaassi godaa qaalaa yootidosona .
qammi he saatiyankka qasho keettaa naagiyaagee eta efiidi eta masunttaa meecciis; sohuwaarakka ba so asaa ubbaara xammaqetti aggiis .
phawuloosanne sillaasa pude ba soo efiidi , etassi qumaa aattiis; i ba so asaa ubbaara xoossaa ammanido gishshawu , ufayttiis .
wonttin daannati , &quot; he asata birshsha &quot; yaagidi , polise halaqata akko kiittidosona .
kiittin qasho keettaa naagiyaagee , &quot; intte birshshettana mala , daannati tawu kiittidosona; simmi ha77i kiyidi sarotettan biite &quot; yaagidi he kiitaa phawuloosassi yootiis .
shin phawuloosi he polise halaqata , &quot; nuuni roome biittaa asa gidishin , eti nuna pirddi baynnan asaa sinttan wadhdhidi , qasho keettan yeggidosona . ha77i nuna geeman kessi yeddiyoonaa ? hanenna; eti bantta huuphen yiidi , nuna kessona &quot; yaagiis .
polise halaqati daannatussi hegaa yootin , phawuloosinne sillaasi roome biittaa asa gididoogaa siyido wode , yayyidosona .
hegaa gishshawu , daannati yiidi eta , &quot; nuuni inttena naaqqida &quot; giidosona . qasho keettaappe kare eta kessidi , katamaappe kiyidi baana mala woossidosona .
phawuloosinne sillaasi qasho keettaappe kiyidi , lidiyaa soo biidosona; yaani ishanttuura gayttidi , eta minttettidi hegaappe biidosona .
phawuloosinne sillaasi , amppipholiisaaranne apholooniyaara aadhdhidi , tasalonqqe yiidosona; tasalonqqen ayhuda woosa keettay de7ees .
phawuloosi ba meeziyaadankka yaa geliis; hegan heezzu sambbata gallassatun xoossaa maxaafatuppe asaara haasayiis;
kiristtoosi waayiyaa ekkanawunne hayquwaappe denddanawu bessiyoogaa etassi birshshidi yootiiddinne tuma gididoogaakka eta erissiiddi , &quot; yesuusi ha taani intteyyo odiyoogee kiristtoosa &quot; yaagees .
etappe issooti issooti yohoy tuma gididoogaa akeekidi , phawuloosaaranne sillaaseera gayttidosona; hegaadankka , xoossaassi goynniya daro giriiketinne daro bonchchettida maccaasati , phawuloosaaranne sillaaseera gayttidosona .
shin ayhudati qanaatidi , issi issi oosoy baynna iita asata qocaappe shiishshidosona; shiishshidi katamaa asaa wocamissidosona; phawuloosanne sillaasa asaakko kessana mala koyidi , yaasoona keettaa menttidosona .
phawuloosinne sillaasi etassi beettennan ixxin , yaasoonanne issi issi ishantta katamaa halaqatukko goochchidi , &quot; hageeti biitta ubbaa metoyidaageeti , hagaakka yiidosona .
yin yaasooni eta ba sooni wottiis; hageeti ubbay , yesuusa giyo hara kawoy de7ees giidi qeesaara azazuwaa menttoosona &quot; yaagidi , qaalaa xoqqissidi haasayidosona .
shiiqida asaynne katamaa halaqati hegaa siyidi metootidosona .
halaqati yaasoonanne harata waasiyan birshshidosona .
ammaniyaageeti phawuloosanne sillaasa sa7ay qammiyoogan sohuwaara beeriyaa yeddidosona . beeriyaa gakkidi , ayhuda woosa keettaa gelidosona .
beeriyaa asati tasalonqqen de7iya asatuppekka aadhdhiya akeekanchcha gidido gishshawu , &quot; phawuloosi giidoogee tumakkonne &quot; yaagidi , ubba gallassi xoossaa maxaafata tamaariiddi , qaalaa kumetta laamotan ekkidosona .
hegaa gishshawu , etappe daroti , giriiketuppe bonchchettida daro maccaasatinne daro attumaasati ammanidosona .
shin tasalonqqen de7iya ayhudati phawuloosi xoossaa qaalaa beeriyankka yootidoogaa siyido wode , beeriyaa yiidi , asaa aara ooshshidosona .
hegaappe guyyiyan , ishantti sohuwaarakka phawuloosa abbaa mati yeddi aggidosona; shin sillaasinne ximootiyoosi beeriyan attidosona .
phawuloosa moyssida asati ateena gattidosona; he asati sillaasinne ximootiyoosi banttawu danddayettidoogaadan , eesuwan baakko yaana mala , phawuloosi kiittido kiitaa ekkidi , beeriyaa simmidosona .
phawuloosi ateenan sillaasanne ximootiyoosa naagiiddi , kataman eeqay kumidaagaa be7idi yiillotiis .
hegaa gishshawu , ayhuda woosa keettan ayhudatuuranne xoossaassi goynniya ayhuda gidenna asatuura palamettees; qassi ubba gallassi giyan banaara gayttiya asaarakka palamettees .
qassi eppiqoroosappenne isxxo7ikiyaappe yiida issi issi eranchchati phawuloosaara palamettidosona; etappe issoy issoy , &quot; ha toofiinay ay haasayanawu koyii ? &quot; yaagidosona . harati phawuloosi yesuusabaanne hayquwaappe i denddidoogaa banttassi yootiyo gishshawu , &quot; ooratta xoossatubaa odiyaabaa milatees &quot; yaagidosona .
phawuloosa oyqqidi , &quot; ha neeni tamaarissiyo ooratta yohoy aybakkonne nuna erissarkkii ?
ayssi giikko , neeni nuuyyo oorattabaa yootaasa; simmi hagee aybakko nuuni eranawu koyoos &quot; yaagidi phawuloosa ariyosppaagoosa giyoosaa efiidosona .
ateena asay ubbaynne hegan de7iya imattati oorattabaa haasayiiddinne siyiiddi pe7iyoogaappe attin , haraban pe7okkona .
phawuloosi ariyosppaagoosa sinttan eqqidi , hagaadan yaagiis; &quot; ateena asatoo , xoossatussi ubbaban intte daro yayyiyoogaa taani be7ays .
ayssi giikko , taani intte goynniyoogaa xeellaydda aadhdhishin , erettenna xoossaassi geetettidi xaafettida yarshshuwaa sohuwaa qassi demmaas; hegaa gishshawu , ha intte erennan goynniyoogaa taani inttessi yootays .
&quot; sa7aanne sa7an de7iya ubbabaa medhdhida xoossay saluwaanne sa7aa goday , asi keexxido beeta maqidasiyan de7enna .
aybakko paccido asadan , asa kushe i xeellenna; ayssi giikko , i ba huuphen de7uwaa shemppuwaanne ubbabaa asa ubbaassi immees .
xoossay asa zare ubbaa issi uraappe medhdhidi , biitta ubban wottiis; i ba huuphen eti de7ana wodiyaanne sohuwaa kase zawayiis .
&quot; i hegaa oottidoogee eti oyqqi oyqqi xeellidi , bana koyiiddi , geelladan demmanddonaashsha giyoogaana; gidikkonne , xoossay nuuppe ooyyoonne haaho gidenna .
ayssi giikko , intteppe issi issi eranchchati , nuuni a naata giidoogaadan , nuuni aani paxa de7oosinne de7idi qaaxettoos .
simmi nuuni xoossaa naata gidido gishshawu , xoossay asa cinccatettaaninne qofan worqqappe woy birappe woy shuchchappe oosettidabaa milatees yaagidi , qoppanawu bessenna .
hegaa gishshawu , xoossay asay eribeenna wodiyaa aattiis; shin ha77i ubbasan asay ubbay nagaraappe simmana mala azazees .
ayssi giikko , xoossay gallassaa keeri wottiis; he gallassan ba doorido uran sa7an de7iya asa ubbaa bolli xillo pirddaa i pirddana; asa ubbaassi hayquwaappe a denttidoogan hegaa tumayiis &quot; yaagiis .
etappe issi issi asati hayquwaappe dendduwaabaa phawuloosappe siyidi , a bolli qilliiccidosona; shin harati a , &quot; nuuni hagaa neeppe gujjidi siyana koyoos &quot; giidosona .
hegaa gishshawu , phawuloosi eta giddoppe kiyiis .
shin issi issi attumaasati phawuloosaara gayttidi ammanidosona; eta gidduwan ariyosppaagoosan de7iya pirdda keettaa daannay diyoonaasiyoosi , damaariiso giyo issi maccaasiyaanne harati de7oosona .
hegaappe guyyiyan , phawuloosi ateenappe kiyidi , qoronttoosa biis .
hegan aqiila giyo issi ayhuda asa demmiis; aqiili phanxxoosan yelettiis; ayhuda asay ubbay roomeppe kiyana mala , qalawudeyoosi azazido gishshawu , amarida wodiyaappe kase , i ba machchee phirisqqiliira xaaliyaappe yiis; yin phawuloosi etaara gayttanawu biis .
a oosoynne eta oosoy issi mala dunkkaane siho gidiyo gishshawu , etaara uttidi , issippe oottiis .
phawuloosi sambbata ubban ayhudatanne giriiketa ammanttanawu ayhuda woosa keettan palamettees .
sillaasinne ximootiyoosi maqidooniyaappe yiido wode , phawuloosi ayhudatussi yesuusi ba huuphen kiristtoosa gididoogawu qaalaa yootuwaa toliis .
shin eti phawuloosa haasayaa phalqqiininne a cayin , phawuloosi ba maayuwaappe buhiyaa qoqqofiiddi , &quot; intte palay inttena oyqqo; taani hegan gelikke; hagaappe hini baggan taani ayhuda gidenna asaakko bays &quot; yaagiis .
hegaappe kiyidi , xoossaassi goynniya yosxxoosa giyo bitaniyaa soo biis; yosxxoosa keettay ayhuda woosa keettaa lanqqiyan de7ees .
ayhuda woosa keettaa halaqay qarisphphoosi ba so asaa ubbaara godaa ammaniis; qoronttoosa asatuppekka daroti xoossaa qaalaa siyido wode , ammanidi xammaqettidosona .
goday issi qammi ajjuutan phawuloosa , &quot; yayyoppa; yoota; co77u gooppa .
taani nenaara de7iyo gishshawu , nena qohanawu iitaban yeggana asi ooninne baawa; ayssi giikko , taassi ha kataman daro asay de7ees &quot; yaagiis .
yaagin phawuloosi xoossaa qaalaa asaa tamaarissiiddi , issi layttanne usuppun agina etaara uttiis .
gaaliyoosi akaayiyaa biittaa haariyo wode , ayhudati issippe phawuloosa bolli denddidi , pirdda keettaa a efiidosona .
efiidi , &quot; ha bitanee higgiyaa ixxidi , asay xoossaassi goynnana mala labees &quot; yaagidosona .
phawuloosi haasayana hanishin , gaaliyoosi ayhudata , &quot; ayhudatoo , hegee bala ooso woy iita naaqo gidiyaakko , taani inttebaa danddayada siyanawu bessees .
shin qaalassi sunttassinne intte huuphe higgiyaassi intte palamettikko , intte huuphen erite; hagaa taani pirddikke &quot; yaagiis .
yaagidi pirdda keettaappe kare eta kessiis .
hegaappe guyyiyan , giriike asay ubbay ayhuda woosa keettaa halaqaa sostteniisa oyqqidi , pirdda keettaa sinttan wadhdhidosona; shin gaaliyoosa hegee aynne metibeenna .
phawuloosi daro gallassaa qoronttoosan uttidoogaappe guyyiyan , ishantta sarotidi , phirisqqiliiranne aqiilaara markkabiyan sooriyaa biis; baassi shiiqo gatoy de7iyo gishshawu , kinkkiriyaa kataman ba huuphiyaa meedettiis .
eti efisoona gakkido wode , phawuloosi phirisqqilonne aqiila yaani yeggiis; shin baayyo ayhuda woosa keettaa gelidi , ayhudatuura palamettiis .
eti banttanaara daro wodiyaa uttanawu phawuloosa woossin i ixxiis .
shin etappe shaahettiiddi , &quot; taani yiya baala gallassaa yerusalaamen bonchchanawu bessees; shin xoossay giikko , naa77anttuwaa inttekko simmana &quot; yaagidi efisoonappe markkabiyan biis .
qiisaariyaa gakkido wode yerusalaame biidi , woosa keettaa asaa sarotidoogaappe guyyiyan , anxxookiyaa wodhdhiis .
yaani amarida wodiyaa gam77idi biis; kaalliyaageeta ubbaa minttettiiddi , galaatiyaaranne pirggiyaara aadhdhiis .
iskkinddiriyan yelettida ayhuda asa issi aphiloosa giyo yoho eranchchay efisoona biis; xoossaa maxaafata i daro eriya asa .
godaa ogiyaakka tamaarida asa; yohaannisa xinqqatiyaa xalaalaa eridi , ayyaanan mishettiiddi , yesuusabaa sitti oottidi haasayeesinne tamaarissees .
yaatidi ayhuda woosa keettan yayyennan haasayaa doommiis . phirisqqilanne aqiili i yootiyoogaa siyido wode , banttanaara soo a efiidi , xoossaa ogiyaa kaseppe sittayidi , ayyo geeshshidi yootidosona .
aphiloosi akaayiyaa pinnana koyin , ishantti a minttettidi , akaayiyan de7iya kaalliyaageeti a mokkana mala , etassi dabddaabbiyaa xaafidosona; i yaa gakkidi , xoossaa aaro kehatettan ammaniyaageeta daro maaddiis .
ayssi giikko , yesuusi ba huuphen kiristtoosa gididoogaa ayhudatussi xoossaa maxaafatuppe qonccissidi , deriyaa sinttan minttidi yootees .
aphiloosi qoronttoosan de7ishin , phawuloosi qommo baggaara aadhdhidi , efisoona yiis; yiidi issi issi kaalliyaageeta demmiis .
eta , &quot; intte ammanido wode geeshsha ayyaanaa ekkidetii ? &quot; yaagidi oychchiis . oychchin eti , &quot; chii , ekkibookko; haray atto , geeshsha ayyaani de7iyoobaakka siyibookko &quot; yaagidosona .
phawuloosi eta , &quot; yaatin , aybin xammaqettidetii ? &quot; yaagiis . eti , &quot; nuuni yohaannisa xinqqatiyan xammaqettida &quot; yaagidi zaaridosona .
phawuloosi , &quot; yohaannisi baappe guyyiyan yiya yesuus kiristtoosan asay ammanana mala , asaassi yootiiddi , nagaraappe simmiyo xinqqatiyan xammaqiis &quot; yaagiis .
eti hegaa siyido wode , godaa yesuus kiristtoosa sunttan xammaqettidosona .
phawuloosi ba kushiyaa eta bolli wottido wode geeshsha ayyaanay eta bolli wodhdhin , dumma dumma qaalan haasayidosona; qassi hananabaakka yootidosona .
hegan ubbaara tammanne naa77u asata gidiyaageeti de7oosona .
phawuloosi ayhuda woosa keettaa gelidi , xoossaa kawotettaabaa palamettiiddinne akeekissiiddi , asaara heezzu agina gidiyaagaa keenaa yayyennan haasayees .
shin etappe issoy issoy makkalidi , daro asaa sinttan godaa ogiyaa cayiiddi ammanennan ixxin , phawuloosi etappe shaahettidi , ba kaalliyaageeta banaara efiis; xiraanoosa giyo tamaare keettan ubba gallassi palamettees .
phawuloosi naa77u laytta gakkanaassi qaalaa yootiis; hegaa gishshawu , isiyan de7iya asay ubbay , ayhudatikka ayhuda gidennaageetikka godaa qaalaa siyidosona .
xoossay phawuloosa baggaara ooratta malaataa oottiis .
hegaa gishshawu , asay a bollay bochchido maarabiyaa woy maayuwaa hargganchchatussi efees; efin hargganchchatikka paxoosona; iita ayyaanatikka etappe kiyoosona .
iita ayyaanata kessiiddi yuuyiya ayhudatuppe issoy issoy , &quot; phawuloosi qaalaa yootiyo yesuusa sunttan nuuni inttena kiyite giidi azazoos &quot; yaagi yaagidi , iita ayyaanati de7iyo asatu bollan godaa yesuusa sunttaa xeesi be7idosona .
qeese halaqaa asqqeewa giyo issi ayhudaassi hegaa oottida laappun naati de7oosona .
iita ayyaanay etassi zaaridi , &quot; taani yesuusa erays; phawuloosakka erays . shin intte oonee ? &quot; yaagiis .
iita ayyaanay de7iyo bitanee eta bolli guppi wodhdhin , eti masunxxidi , he keettaappe kallo baqatana gakkanaas , wolqqaamidi xooniis .
efisoonan de7iya ayhudatinne ayhuda gidennaageeti ubbay hegaa siyidosona; siyidi ubbaykka daro yayyidosona; godaa yesuusa sunttaykka daro bonchchettiis .
ammaniyaageetuppe daro asati bantta oottidobaa paaxiiddinne qoncciyan yootiiddi yoosona .
bitiyaageetuppe daroti bantta maxaafata shiishshidi , asaa ubbaa sinttan xuuggidosona; he maxaafatu waagaa qoodiyo wode , ishatamu sha7u bira gidiis .
hegaa mala wolqqaama ogiyan xoossaa qaalay dicceesinne aakkees .
hegee polettidoogaappe guyyiyan phawuloosi , &quot; taani yerusalaame baada roomekka qassi be7anawu bessees &quot; yaagidi , maqidooniyaaranne akaayiyaara aadhdhidi , yerusalaame baanawu qofaa qachchiis .
qassi bana maaddiyaageetuppe naa77ata ximootiyoosanne erasxxoosa maqidooniyaa kiittidi , bawu isiyan amarida wodiyaa takkiis .
godaa ogiyaa gishshawu , he wode daro wocamay kiyiis .
ayssi giikko , biraa tigiya dimexiroosa giyo issi bitanee arxxemiisi beeta maqidasiyaa misiliyaa biraappe tigi tigidi , oosanchchatussi daro woriyaa demmees .
hegeetanne etaagaa mala oosuwaa oottiyaageeta issippe shiishshidi , hagaadan yaagiis; &quot; asawu , nu duretettay ha oosuwaana gidiyoogaa intte ereeta .
hegee phawuloosi , asa kushee oottidoogeeti xoossata gidokkona yaagidi , efisoona xalaalan gidennan amarida biittatuppe attin , isiyan ubban daro asaassi odi mayzzidoogaanne balettidoogaa intte be7idetanne siyideta .
palabay , nu oosoy karettanaagaa xalaala gidenna; shin isiyan de7iya ubbatinne sa7a ubban de7iyaageeti goynniyo gita xoossee arxxemiisi beeta maqidasee bonchchettennan attanaagaanne , i gitatettaykka kunddanaagaa &quot; yaagiis .
asay hegaa siyido wode hanqquwaa xuuqqidi , &quot; efisoona arxxemiisa gita &quot; yaagidi wocamiis .
katama ubban wocamay denddiis; phawuloosaara hemettiya maqidooniyaa asata gaayoosanne arisxxirokoosa banttanaara oyqqi ekkidi , issippe kaassaa sohuwaa woxxidosona .
phawuloosikka asay shiiqidosaa gelana koyiis . shin kaalliyaageeti a diggidosona .
isiyaa biittaa halaqatuppe phawuloosa lagge gidiya issoy issoy phawuloosawu kiittidi , kaassaa sohuwan qoncciyaa kiyidi i beettenna mala , a woossidosona .
shiiquwan wocamay denddin , dariya bagga asay haray atto ayssi shiiqidaakkonne erenna gishshawu , issoy issibawu wocamiyo wode , hinkkoy harabawu wocamees .
ayhudati iskkinddira aatti bessin , issi issi asay i haasayana mala , asaa giddoppe sinttawu a aattiis; aattin asay co77u gaana mala , i ba kushiyan malaati bessidi , asaassi mootettanawu koyiis .
shin iskkinddiri ayhuda asa gididoogaa asay erido wode , naa77u saate gidiyaagaa keenaa ubbay issi qaalan , &quot; efisoona arxxemiisa gita &quot; yaagidi wocamiis .
katamaa xaafee asaa co77u oottidi , hagaadan yaagiis; &quot; efisoona asawu , efisoona katamay gita arxxemiisissinne saluwaappe wodhdhida eeqa shuchchaassi eeqa keettaa naagiyaagaa gididoogaa erenna asi oonee ?
hagaa kashi giya asi baynnaashin , intte woppu gaanawunne dirbbennan agganawu bessees .
ayssi giikko , hageeti beeta maqidasiyaa miishshaa wuuqqibeennaageeta nu xoossatakka cayibeennaageeta ehiideta .
hegaa gishshawu , dimexiroosinne aara de7iya oosanchchati asa mootanawu koyikko , pirdda keettay dooya de7ees; qassi deriyaa haariyaageetikka de7oosona; eti bantta giddon mootettona .
shin intte hara yoho koyikko , higgiyaa yaa7an yohuwaa qachchana .
ayssi giikko , hachchi hanidabaa shabbiretta giidi , roome biittaa asati nuna mootana; ha shiiquwawukka gaasoy baynna gishshawu , nuuni gaaso odanawu danddayokko &quot;
yaagidi yaa7aa denttiis .
wocamay irxxidoogaappe guyyiyan , phawuloosi kaalliyaageeta ehiissidi zoriis; eta , &quot; saro de7ite &quot; giidi , maqidooniyaa baanawu kiyiis .
he biittaara aadhdhiiddi , qaalaa yootidi , asaa daro minttettidoogaappe guyyiyan , giriike biittaa yiis .
i hegan heezzu agina uttidi , markkabiyan sooriyaa baanawu qoppishin , ayhudati bana woranawu koyiyoogaa be7idi , maqidooniyaara guyye simmanawu ba qofaa qachchiis .
phawuloosa moyssidaageeti , beeriyaappe pharihaasa na7aa sosiiphaaxiroosa , tasalonqqeppe arisxxirokoosanne sikonddisa , daribeppe gaayoosanne isiyaappe tikiqoosanne xirofiimoosa , qassi ximootiyoosa .
hegeeti sinttawu biidi , nuna xiro7aadan naagoosona .
nuuni oyttaa baalaa gallassaa bonchchidoogaappe guyyiyan , piliphphisiyuusappe markkabiyan denddidi , ichchashu gallassan xiro7aadan eta gakkidi , yaani laappun gallassaa uttida .
nuuni woggaa gallassi oyttaa menttanawu shiiqidaashin , phawuloosi wonttin baanawu qoppido gishshawu , etassi qaalaa yootiiddi , qammi bilahe gakkanaassi yohuwaa adussiis .
nuuni shiiqi uttido pooqiyan daro xomppee de7ees .
ewuxikoosa giyo issi wodallay maskkootiyaa bolli uttidi , keehi xiskkiis; phawuloosi haasayaa adussido wode , ewuxikoosi xiskkuwan kayridaagee heezzantto pooqiyaappe sa7an kunddidi hayqqidaagaa asay denttiis .
shin phawuloosi wodhdhidi , a bolli gufanniis; a qoommidi , &quot; a shemppoy kiyibeenna gishshawu hirggoppite &quot; yaagiis .
yaagidi pude pooqiyaa kiyidi , oyttaa menttidi miis; sa7ay wonttana gakkanaas , daro wodiyaa haasayidoogaappe guyyiyan biis .
wodallay paxin , soo efiidi , daro ufayttidosona .
shin phawuloosi bana yaappe nuuni mokkana mala , nuussi yootido gishshawu , kasetidi markkabiyaakko biidi , asoosa baanawu denddida; ayssi giikko , tohuwan baanawu i qoppido gishshawu nuna hegaadan azaziis .
i nunaara asoosan gayttin , markkabiyan a ekkidi mixiliine yiida .
wonttetta gallassi yaappe markkabiyan denddidi , kiiyo sintti gakkida; qassi wonttetta gallassi saamoosa pinnida; tirogiliyoomen aqidi , wonttin miliixe yiida .
ayssi giikko , phawuloosi isiyan daro gam77ennan efisoona lanqqiyaara aadhdhanawu ba qofaa qachchiis; bawu danddayettikko , phenxxaqosxxe giyo gallassi yerusalaame gakkanawu eesotees .
phawuloosi miliixeppe efisoona kiittidi , woosa keettaa cimata xeegissiis .
woosa keettaa cimati phawuloosakko yin , eta i hagaadan yaagiis;
&quot; taani isiyaa gelido koyro gallassaappe doommin , kawushsha ubbaaranne daro afuttaara godaassi oottaydda , ayhudatu yaa7aappe tana gakkida paace wode ubban inttenaara waanada de7idaakko intte ereeta .
nagaraappe xoossaakko simmiyoogaanne nu godaa yesuus kiristtoosa ammaniyoogaa ayhudatussinne ayhuda gidennaageetussi markkattaydda ,
yaa7ankka intte keettan keettankka inttessi yootada tamaarissidoogaappe attin , inttena go77iyaabaappe issibaanne pacissabeykke .
&quot; be7ite; ha77ikka taani geeshsha ayyaanaassi azazettada , yerusalaame bays; yaani tawu aybi kiyanaakkonne erikke .
geeshsha ayyaanay qashoynne waayee tana naagiyoogaa katama ubban tawu yootees .
shin ta wottaa polanawunne godaa yesuus kiristtoosappe taani ekkido oosuwaa xoossaa aaro kehatettaa wonggeliyaa mishiraachchuwaa markkattiyoogaa polanawu , ta shemppuwaa pattennabaadan qoodays .
&quot; be7ite; taani ha77ikka xoossaa kawotettaabaa yootaydda , intte ubbaa giddon yuuyaas; simmi hagaappe sinttan intteppe ooninne tana be7ennaagaa erays .
hegaa gishshawu , intteppe issi uray bayikkokka taani hegan gelennaagaa hachchi intteyyo geeshshada yootays .
ayssi giikko , xoossay oottanawu qoppidobaa ubbaa intteyyo aynne ashshennan yootaas .
&quot; yesuusi ba suuttan wozido xoossaa woosa keettaa naagite; qassi geeshsha ayyaanay inttena halaqa oottidi sunttido wude ubbaakka intte huuphiyaakka naagite .
taani biidoogaappe guyyiyan , wudiyaassi qarettenna iita wanggireelloti intte giddo gelanaagaanne ,
kaalliyaageetakka bantta geeduwaa kaalettanawu wordduwaa haasayiya asati intte giddoppe denddanaagaa erays .
hegaa gishshawu , taani heezzu layttaa qamminne gallassi afuttan inttena huuphiyan huuphiyan minttettiyoogaa aggabeennaagaa qoppidi genccite .
&quot; ha77ikka inttena minttanawunne geeshsha asa ubbaa giddon laatissanawu danddayiya xoossaassinne a aaro kehatettaa qaalaassi inttena hadaraa immays .
&quot; taani ooppenne bira woy worqqa woy afala amottabeykke;
taani ha ta kushiyan tananne tanaara issippe de7iyaageeta koshshidabaa oottidoogaa intte intte huuphen ereeta .
intte hagaadan daafuridi oottiiddi , daafuranchchata maaddanaassinne godaa yesuusi ba huuphen , ekkiyaagaappe immiyaagee anjjettidaagaa giidoogaadan , a qaalaa intte haasayanawu bessiyoogaa taani ubban inttena bessaas &quot; yaagiis .
phawuloosi hegaa haasayi wurssidi , eta ubbaara issippe gulbbatidi , xoossaa woossiis .
eti ubbaykka phawuloosa qoommidi , yeekkiiddi yeridosona .
ubbaappe i , &quot; tana naa77anttuwaa mulekka be7ekketa &quot; yaagido qaalay eta daro qarettiis; qarettin markkabiyaa gakkanaassi a moyssidosona .
nuuni efisoona cimatuppe shaahettidi , sitti giidi qoose yiida; wonttetta gallassi rooda gakkida; hegaappe phaaxira biida .
biidi pinqqe pinniya markkabiyaa demmidi , aani gelidi baanawu denddida .
nuuni qophphiroosappe be7anawu danddayiyoosaa yiidi , arshsho xeelliyo wode qophphiroosa haddirssa baggi yeggidi , sooriyaa biida; biidi xiiroosa gakkida; ayssi giikko , markkabee ba caanaa xiiroosan wottees .
yaani kaalliyaageeta demmidi , etaara laappun gallassaa uttida; phawuloosi yerusalaame beenna mala , eti awu ayyaanan yootidosona .
nuuni etaara uttiyo wodee wurin , kiyidi biida; eti ubbati bantta maccaasatuuranne bantta naatuura issippe katamaappe gaxi kessana gakkanaas , nuna moyssidosona; moyssin nuuni abbaa doonan gulbbatidi , xoossaa woossida .
hegaappe guyyiyan , issoy issuwaa sarotidi , markkabiyan gelida; etinne bantta soo simmidosona .
nuuni abbaa ogiyaa wurssidi , xiiroosappe phexelemayse gakkida; ishantta sarotiiddi , eta matan issi gallassaa pe7ida .
wonttetta gallassi kiyidi , qiisaariyaa biida; wonggeliyaa mishiraachchuwaa yootiya piliphphoosa soo gakkidi , a matan uttida; yerusalaamen doorettida laappunatuppe i issuwaa .
piliphphoosassi hananabaa yootiya oyddu geela7o naati de7oosona .
nuuni unddenna gallassaa uttidaashin , hananabaa yootiya issi agaaboosa giyo bitanee yihudaappe qiisaariyaa yiis .
nuukko yiidi , phawuloosa qabattuwaa ekkinnee ba kushiyaanne ba tohuwaa qachchidi , &quot; geeshsha ayyaanay giyoogee hagaa; ha qabattuwaa godaa yerusalaamen ayhudati hagaadan qachchidi , ayhuda gidenna asatussi aattidi immana &quot; yaagiis .
nuuni hegaa siyido wode , nuuninne yaani de7iya asati phawuloosi yerusalaame beenna mala woossida .
shin phawuloosi zaaridi , &quot; intte yeekkiiddinne ta wozanaa qaretissiiddi waaneetii ? taani godaa yesuusa sunttaa gishshawu qashettanaagaa xalaala gidennan , haray atto yerusalaamen hayqqanawukka giiga uttaas &quot; yaagiis .
zoriyaa i ekkennan ixxin , &quot; goday giidoogee hano &quot; yaagidi co77u giida .
yaani amarida wodiyaa gam77idoogaappe guyyiyan , giigettidi yerusalaame baanawu kiyida .
qiisaariyan de7iya kaalliyaageetuppe amaridaageeti qassi nunaara biidosona; eti nuuni aqanasaa minaasoona giyo qophphiroosa bitaniyaa soo nuna efiidosona; minaasooni daro wodiyaappe doommidi kaalliyaagaa .
nuuni yerusalaame gakkido wode , ishantti nuna ufayssan mokkidosona .
wonttetta gallassi , phawuloosinne nuuni yaaqoobaara gayttanawu biida . woosa keettaa cimati ubbatikka de7oosona .
phawuloosi eta sarotidoogaappe guyyiyan , ayhuda gidenna asaa giddon ba baggaara xoossay oottidobaa etassi wurssidi yootiis .
eti hegaa siyido wode xoossaa galatidi , phawuloosa hagaadan yaagidosona; &quot; nu ishawu , ayhudatu giddon xoossaa ammanidaageetuppe aappun sha7ay de7iyaakko be7aasa; eti ubbaykka higgiyaa mintti naagoosona .
yerusalaame ayhudati , ayhuda gidennaageetu biittan de7iya ayhuda ubbati bantta naata qaxxarenna mala , woy ayhudatu meeziyaa kaallenna mala , muuse higgiyaakka moorana mala neeni tamaarissiyoogaa siyidosona .
yaatin , aybi kehee ? neeni yiidoogaa daroti siyiyo gishshawu , shiiqennan aggokkona .
&quot; hegaa gishshawu , hagaa nuuni neessi yootiyoogaa ootta; shiiqoy de7iyo oyddu asati nu matan de7oosona .
eta ekkada etaara geeya; qassi eti bantta huuphiyaa meedettana mala , etassi miishsha imma; eti ubbay nebaa siyidoogee tuma gidennaagaanne neeni ne huuphenkka qassi higgiyaa naagaydda maaran de7iyoogaa erana .
&quot; shin ammanida ayhuda gidenna asata gidikko , eti eeqassi yarshshidobaa meenna malanne suutta uyenna mala , sulettida mehe asho meenna malanne shaaramuxenna mala , nuuni yohuwaa qachchidi , etawu dabddaabbiyaa xaafida &quot; yaagidosona .
hegaappe guyyiyan , phawuloosi wonttetta gallassi asata ekkidi , etaara geeyiis; i bantta geeshshaa ay gallassi poliyaakko erissanawunne qassi yarshshuwaa huuphiyan huuphiyan awude immanaakko erissanawu beeta maqidasiyaa geliis .
laappun gallassay wurana hanishin , isiyaappe yiida ayhudati beeta maqidasiyan phawuloosa be7idi , asa ubbaa hanqqetissidi , &quot; israa7eela asawu , nuna maaddite;
israa7eela asaa , muuse higgiyaanne ha beeta maqidasiyaa ixxidi , ubbasan asa ubbaa tamaarissiyaagee ha bitaniyaa; gujjidi qassi giriiketakka beeta maqidasiyaa gelissidi , ha geeshsha sohuwaa tunissiis &quot; yaagidi wocamiiddi , phawuloosa oyqqidosona .
eti kase efisoonan de7iya xirofiimoosa phawuloosaara kataman be7ido gishshawu , beeta maqidasiyaa phawuloosi a gelissidobaa etayyo milatiis .
katama ubbay shabbirettiis; asay ubbay shiiqidi phawuloosa oyqqidi , beeta maqidasiyaappe kare goochchiis; sohuwaarakka beeta maqidasiyaa penggeti gorddetti aggidosona .
asay phawuloosa worana hanishin , &quot; yerusalaame katamay mulekka shabbirettiichchiis &quot; giyo odoy shaalaqaakko gakkiis .
gakkin shaalaqay wotaaddaratanne mato halaqata issippe ekkidi , woxxiiddi asaa bolli kiyi wodhdhiis; asay shaalaqaanne wotaaddarata be7ido wode , phawuloosa wadhdhiyoogaa aggi bayiis .
he wode , shaalaqay shiiqidi , phawuloosa oyqqidi , naa77u sanssalatan qashettana mala azazidi , i oonakkonne qassi ay oottidaakkonne asaa oychchiis .
asaappe baggay issibaa wocamiyo wode , baggay harabaa wocamees; wocamay darido gishshawu , shaalaqaassi tumaa eranawu danddayettennan ixxin , wotaaddarati phawuloosa bantta de7iyoosaa efaana mala , eta azaziis .
yedhdhidi kiyiyoosaa phawuloosi gakkido wode , asaa sugettaa gishshawu , wotaaddarati a tookkidosona .
ayssi giikko , daro asay , &quot; a wora ! &quot; yaagiiddinne wocamiiddi kaallees .
wotaaddarati phawuloosa bantta de7iyoosaa efaana hanishin phawuloosi shaalaqaa , &quot; taani neessi issibaa odoo ? &quot; yaagiis . yaagin shaalaqay phawuloosa , &quot; neeni giriike qaalaa eray ?
neeni hagaappe kase wode , ooshshaa kessada shemppo woridaageetuppe oyddu sha7u asata bazzo kaalettida gibxxe bitaniyaa gidikkii ? &quot; yaagiis .
shin phawuloosi , &quot; taani ayhuda asa; qassi kilqqiyan de7iya xarsseesen yelettida waanna kataman de7iya asa . hayyanaa tana asaassi haasayissarkkii ? &quot; yaagiis .
shaalaqay a , &quot; haasaya &quot; yaagin , phawuloosi yedhdhidi kiyiyoosan eqqidi , asay co77u gaana mala , ba kushiyan asaakko malaatiis . asay co77u gin , ibraysxxe qaalan haasayiiddi , hagaadan yaagiis .
&quot; ta ishatoo , ta aawatoo , taani ha77i inttessi yootiyo yohuwaa siyite &quot;
phawuloosi etassi ibraysxxe qaalan haasayiyoogaa siyidi , kaseppe keehi co77u giidosona . gin i hagaadan yaagiis .
&quot; taani kilqqiyan de7iya xarsseesen yelettada , ha kataman gamaaliyaali tana tamaarissin diccada , nu aawatu higgiyaakka mintta tamaarada , hachchi intte ubbay haniyoogaadankka , taani xoossaa yohuwaassi mishettiya ayhuda asa .
taani maccaasaa attumaasaa oyqqa oyqqada qasho keettan yeggida asanne , ha ogiyaa kaalliya asaa worissana gakkanaas tuggayida asa .
hegaadankka , qassi , qeese ubbatu halaqaynne cima ubbaa yaa7ay tabaa markkattanawu danddayees; taani damasqqon de7iya eta ishanttussi ayhudatussi , etappe dabddaabbiyaa ekkada , hegan de7iya asati qashettidi qaxxayettanaadan , yerusalaame eta ehaanawu yaa baas .
&quot; taani baada damasqqo matido wode , seeta gallassa gidishin , qoppennan saluwaappe gita poo7oy ta matan yuuyi aadhdhidi poo7iis .
taani sa7an kundda uttada , saa7oolaa , saa7oolaa , tana ayssi wayssay ? giya qaalaa siyaas .
&quot; taani zaarada , ta godawu , neeni oonee ? yaagaas . &quot; yaagin , taani neeni wayssiyo naazireeta yesuusa yaagiis .
tanaara issippe de7iyaageeti poo7uwaa be7idi yayyidosona; shin taassi haasayiyaagaa qaalaa siyibookkona .
&quot; ta godawu , taani ay oottoo ? yaagaas . &quot; goday tana , denddada damasqqo ba . neeni oottanawu xoossay qoppido ubbabay neeyyo yaani odettana yaagiis .
he wolqqaama poo7uwaa gishshawu , ta ayfee qooqin , tanaara de7iya asati ta kushiyaa oyqqidi , tana goochchin , damasqqo gakkaas .
&quot; damasqqon de7iya ayhuda ubbay daro bonchchiyo issi hanaaniyaa giyo bitanee , nu higgiyaassi azazettidi , xoossaa minttidi woossiyaagee de7ees .
hanaanee taakko yiidi , ta matan eqqidi tana , ta ishawu saa7oolaa , xeella yaagiis . taanne he wode sohuwaarakka akko xeella aggaas .
&quot; xeellin i tana hagaadan yaagiis; nu aawatu goday neeni a qofaa eranawu , a xillo na7aa be7anawunne a doonaappekka haasayaa siyanawu nena kase dooriis .
ayssi giikko , neeni be7idobaanne siyidobaa asa ubbaa sinttan ayyo markkattana .
ha77ikka ayssi gam77ay ? denddada xammaqetta; a sunttaa xeesaydda , ne nagaraappekka meecetta yaagiis .
&quot; taani guyye yerusalaame simmada beeta maqidasiyan woossishin , taassi ajjuutay beettiis .
ajjuutan goday tana , eesotada , yerusalaame elle kiya; ayssi giikko , neeni taassi hagan markkattiyoogaa asay ekkenna yaagishin taani a be7aas .
&quot; taani , ta godawu , ayhuda woosa keetta ubban nena ammaniyaageeta oyqqada wadhdhidoogaanne qasho keettan yeggidoogaa eti eroosona .
eti ne markkaa isxxifaanoosa woriyo wode , taani he yohuwaa maayaas . qassi eta lanqqiyan eqqada , a woriyaageetu maayuwaa naagays yaagaas .
&quot; goday tana , taani nena ayhuda gidenna asaakko haahosaa kiittiyo gishshawu ba yaagiis &quot; yaagiis .
phawuloosi he qaalaa haasayana gakkanaassi asay i giyoogaa ezggees; hegaappe guyyiyan , bantta qaalaa xoqqu oottidi , &quot; hagaa biittaappe xayssa; i de7anawu bessenna &quot; yaagidosona .
eti wocamishin , bantta maayuwaa bollawu olishiininne baanaa carkkuwan laalishin ,
shaalaqay wotaaddarati phawuloosa bantta de7iyoosaa efaana mala azaziis . qassi asay ayssi hegaadan wocamidaakko eranawu , phawuloosa lissuwan garafiiddi qorana mala , eta azaziis .
shin wotaaddarati phawuloosa dafuwan mintti qachchido wode , phawuloosi ba matan eqqida mato halaqaa , &quot; roome katamaa asa pirddi baynnan wadhdhiyoogee inttessi higgee ? &quot; yaagiis .
hegaa mato halaqay siyido wode , shaalaqaakko biidi , &quot; ha bitanee roome asa . neeni ay oottana qoppay ? &quot; yaagidi oychchiis .
shaalaqay phawuloosakko shiiqidi , &quot; neeni roome asee ? tawu yoota &quot; yaagiis . yaagin phawuloosi , &quot; ee &quot; yaagiis .
shaalaqay phawuloosassi zaaridi , &quot; taani ha zaretettaa daro miishshan shammaas &quot; yaagiis . shin phawuloosi , &quot; taani he zerettaappe yelettaas &quot; yaagiis .
hegaa gishshawu , phawuloosa qoranawu qoppidaageeti sohuwaara appe shaahetti aggidosona . shaalaqaykka phawuloosi roome asa gididoogaa erido wode yayyiis; ayssi giikko , sanssalatan a qashissi wottiis .
wonttetta gallassi shaalaqay , ayhudati phawuloosa ayssi mootidaakkonne geeshshidi eranawu koyidi , phawuloosa birshshiis . birshshidi qeese halaqatinne yaa7ay ubbay shiiqana mala azaziis; qassi phawuloosa duge wottidi , eta sinttan essiis .
phawuloosi yaa7aa tishshi ootti xeellidi , &quot; ta ishatoo , taani hachchi gakkanaassikka xoossaa sinttan ta de7o ubban lo77o zoriya wozanan de7aas &quot; yaagiis .
qeese ubbatu halaqay hanaanee , phawuloosa doonaa baqqana mala , a matan eqqidaageeta azaziis .
phawuloosi he wode a , &quot; laa ha aannuwan tiyido godawu , xoossaykka nena baqqana . neeni ta bolli higgiyan pirddanawu uttada , higgee baynnan tana baqqana mala azazay ? &quot; yaagiis .
phawuloosa matan eqqidaageeti a , &quot; neeni xoossaa qeese ubbatu halaqaa cayay ? &quot; yaagidosona .
yaagin phawuloosi , &quot; ta ishatoo , i qeese ubbatu halaqa gididoogaa taani erabeykke; ayssi giikko , ne deriyaa haariyaagaa bolli iita qaalaa haasayoppa geetettidi xoossaa maxaafan xaafettiis &quot; yaagiis .
shin phawuloosi baggati saaduqaaweta; baggati parisaaweta gididoogaa be7idi , &quot; ta ishatoo , taani parisaawenne parisaawiyaa na7aa; hayqqidaageeti hayquwaappe denddana gaada taani ufayssan naagiyo gishshawu , eti ta bolli pirddoosona &quot; yaagidi , xoqqu oottidi haasayiis .
phawuloosi hegaa yaagin , parisaawetu giddooninne saaduqaawetu giddon ooshshay kiyin , yaa7ay laalettiis .
ayssi giikko , saaduqaaweti , &quot; hayqqida asay denddenna; kiitanchchikka ayyaanikka baawa &quot; yaagoosona; parisaaweti qassi naa77aykka de7iyoogaa ammanoosona .
gita wocamay denddiis; parisaawetu baggappe higgiyaa tamaarissiyaageeti denddi eqqidi , &quot; ha bitaniyaa bolli aynne bala demmibookko; ayyo ayyaani woy kiitanchchi haasayennan aggenna &quot; yaagidi palamettidosona .
ooshshay darin , shaalaqay phawuloosa eti mentterettanaakkonne giidi yayyidi , ba wotaaddarati wodhdhidi , eta giddoppe a eesuwan kessidi , bantta de7iyoosaa efaana mala azaziis .
naa77antto qammi goday phawuloosa lanqqiyan eqqidi , &quot; phawuloosaa , neeni taassi yerusalaamen markkattidoogaadan , roomenkka markkattanawu bessees; minna; aykko baawa &quot; yaagiis .
wonttetta gallassi , ayhudati phawuloosa worana gakkanaas , meennaadaaninne uyennaadan , caaqettidi giigettidosona .
phawuloosa bolli hegaa maqqida asati oytamaappe daroosona .
eti qeese halaqatukkonne cimatukko yiidi , &quot; nuuni phawuloosa worana gakkanaas , aynne baarennaadan , qanggettidi caaqettida .
hegaa gishshawu , inttenne yaa7ay phawuloosabaa geeshshidi qoriyaabaa misatidi , shaalaqay a inttekko duge wottana mala oychchite; nuuni i haa shiiqanaappe kase a woranawu giigi uttida &quot; yaagidosona .
shin phawuloosa michchee na7ay he maqquwaa siyido wode , biidi wotaaddarati de7iyoosaa gelidi , phawuloosassi yootiis .
yootin phawuloosi mato halaqatuppe issuwaa xeesidi , &quot; ha na7aa shaalaqaakko efa; ayssi giikko , shaalaqaassi i yootiyoobay de7ees &quot; yaagiis .
hegaa gishshawu , mato halaqay na7aa shaalaqaakko efiidi , &quot; qasho keettan de7iya phawuloosi , ha na7ay neessi aybakko odiyoobay de7iyo gishshawu , tana baakko xeesidi , a neekko ehaanaadan , tana woossiis &quot; yaagiis .
shaalaqay na7aa kushiyaa oyqqidi , dumma gaxi kessidi , &quot; neeni taassi odanabay aybee ? &quot; yaagidi oychchiis .
na7ay shaalaqaassi , &quot; ayhudati phawuloosabaa kaseppe mintti oychchiyaabaa milatidi , neeni yaa7aa a wottanaadan , nena wontto woossanawu zoretaa qachchidosona .
shin neeni eti giyoobaa siyoppa; ayssi giikko , oytamaappe dariya asati phawuloosa worana gakkanaas , quma meennaadaaninne haatta uyennaadan , caaqettidi geemetti uttidi a naagoosona; neeni giyoobaa siyanawu ha77ikka giigetti uttidi naagoosona &quot; yaagiis .
hegaa gishshawu , shaalaqay na7aa , &quot; ha yohuwaa neeni tana erissidoogaa oossinne odoppa &quot; yaagidi azazidoogaappe guyyiyan , a yeddiis .
shaalaqay mato halaqatuppe naa77aa xeesidi , &quot; qiisaariyaa baanawu , naa77u xeetu wotaaddarata , laappun tammu paraasatanne naa77u xeetu tooraasata qammaappe heezzu saatiyan giigissite;
deriyaa haariya pilikisakko phawuloosa saro gattanawu togissiyo mehenne giigissite &quot; yaagidi , eta azaziis .
shaalaqay pilikisassi hagaadan giya dabddaabbiyaa xaafiis .
&quot; qalawudeyoosa lusiyoosappe deriyaa haariyaagaassi , bonchcho pilikisassi , sarotettay neessi gido .
ayhudati ha bitaniyaa oyqqidi worana hanishin , roome katamaa asa i gididoogaa erada , wotaaddaratuura gakkada a ashshaas .
eti a ayssi mootiyaakko eranawu koyada , eta yaa7aassi duge a wottaas .
eti bantta higgiyaabaa i oychchidoogaassi a mootidoogaappe attin , a worissiya woy qashissiya mooto gidenna .
eti ha bitaniyaa bolli maqetti uttido zigirssay tana gakkin , taani he sohuwaara a neekko yedda aggaas; a mootiyaageetikka biidi , ne sinttan mootana mala azazaas; saro de7a &quot; yaagiis .
hegaa gishshawu , wotaaddarati azazettidoogaadankka phawuloosa ekkidi , qammi anttiphaaxiriisa gattidosona .
wonttetta gallassi aara baanawu paraasata wottidi , tohuwaasati guyye wotaaddarati de7iyoosaa simmidosona .
paraasati qiisaariyaa gelidi , dabddaabbiyaa deriyaa haariyaagaassi immidi , phawuloosa a sintti aattidosona .
deriyaa haariyaagee dabddaabbiyaa nabbabidoogaappe guyyiyan , phawuloosi awa awuraajjaa asakko a oychchiis; kilqqiyaa asa i gididoogaa erido wode ,
&quot; taani nebaa nena mootiyaageeti yiyo wode siyana &quot; yaagidi , wotaaddarati heeroodisa keettan a naagana mala azaziis .
ichchashu gallassappe guyyiyan , qeese ubbatu halaqay , hanaaniyaa , cimatuuranne xarxxaluusa giyo issi xabaqaara duge qiisaariyaa wodhdhiis; eti deriyaa haariyaagaa bolli phawuloosa mootidosona .
phawuloosi xeesettido wode , xarxxaluusi a hagaadan yaagidi , mootuwaa doommiis . &quot; bonchcho pilikisaa ,
nuuni ne baggaara daro sarotettaa demmidaashin , ne qofan ha deriyaassi ubbaban ubbasankka lo77o laamee beettiyaagaassi nena daro galatidi , hagaa ekkoos .
shin taani nena gam77ettennan , ne kehatettan nubaa neeni qanttan siyana mala , nena woossays .
ayssi giikko , ha bitanee xube gididi , sa7a ubban de7iya ayhudatu giddon ooshsha denttiiddi , naaziraawetu bagga asaa kaalettiyaagaa gididoogaa erida .
haray atto beeta maqidasiyaakka tunissanawu koyishin a oyqqidi , nu higgiyaadan , a bolli pirddanawu qoppida;
shin shaalaqaa lusiyoosi yiidi , wolqqan nu kushiyaappe a wotti ekkiis .
a mootiyaageetikka neekko yaana mala azaziis; neeni ne huuphen ha bitaniyaa qorada , nuuni a mootiyo yoho ubbaa eranawu danddayaasa &quot; yaagiis .
ayhudatikka qassi , &quot; ha yohoy tuma &quot; giidi , a qofaa maayidosona .
deriyaa haariyaagee phawuloosa oychchin , i hagaadan yaagidi zaariis; &quot; neeni daro wodiyaasappe doommada , ha asaassi pirddaydda de7iyoogaa taani erada , ta yohuwaa ufayssan zaarays .
taani yerusalaame goynnanawu kiyoosappe tammanne naa77u gallassappe darennaagaa neeni ne huuphen erana danddayaasa .
ayhudati tana beeta maqidasiyan gidin , ayhuda woosa keettan gidin , kataman gidin , oonaaranne palamettishin woy asa shiishshada maqqishin , issi uraaranne be7ibookkona .
eti ha77ikka tana mootiyoobaa shatimmanawu danddayokkona .
&quot; shin taani hagaa neessi yootays; taani higgiyan de7iyaabaanne hananabaa yootiyaageeti xaafido ubbabaa ammanada , nu aawatu xoossaassi eti worddo giyo ogiyan goynnays .
hageeti bantta huuphen , asay ubbay , worddoykka xilloykka hayquwaappe denddana giyoogaadan , taanikka eti denddanaagaassi xoossaa ammanays .
hegaa gishshawu , taani qassi , xoossaa sinttaaninne asaa sinttan ubba wode , pokkoy baynna zoriya wozanay taassi de7ana mala minnays .
&quot; taani yerusalaameppe kiyoosappe daro layttaappe guyyiyan , ta biittaa hiyyeesaassi miishsha immanawunne yarshshuwaa yarshshanawu yerusalaame baas .
baada hegaa oottishin , asi shiiqennan , ooshshi denddennan , taani beeta maqidasiyan geeyishin , eti tana demmidosona .
shin isiyaappe yiida issi issi ayhudati hegan de7oosona; eti ta bolli yoho koyikko , yiidi tana nenan mootanawu bessees .
woy taani eta giddon eqqada , hayqqidaageeti denddanaagaa ammaniyo gishshawu , hachchi intte sinttan ta bolli pirddoosona gaada ha xoqqissada haasayido issi qaaleeppe attin , yaa7aa sinttan eqqidaashin ,
tanan issi mooro demmidobaa gidikko , hageeti bantta huuphen hagan yootona &quot; yaagiis .
shin pilikisi xoossaa ogiyaabaa geeshshi erido gishshawu , &quot; taani intte yohuwaa shaalaqaa lusiyoosi yiyo wode qachchana &quot; yaagidi , pirddiyo wodiyaa sinttawu keeriis .
pilikisi qassi phawuloosa qachchennan naagana malanne a dabbotuppe ooninne ayyo oottishin , woy akko yiishin diggenna mala , mato halaqaa azaziis .
amarida gallassaappe guyyiyan , pilikisi ayhuda zare gidida ba maccaasee dirusilliira yiidi , phawuloosa kiitti ehiissidi , yesuus kiristtoosan ammaniyoobaa i haasayishin siyiis .
phawuloosi xillotettaabaa , ba huuphe naaguwaabaanne yaana pirddaabaa haasayishin , pilikisi yayyidi , &quot; neeni ha77issawu ba; taassi injjetido wode , nena kiittada xeegissana &quot; yaagiis .
he wode qassi phawuloosi birshshettanawu , baassi mattaayiyaa immanddeeshsha giidi qoppiis; hegaa gishshawu , darotoo a ehiissi ehiissidi , aara haasayees .
naa77u laytta kumidoogaappe guyyiyan , pilikisa sohuwaa phorqqiyoosa pisxxoosi ekkiis . pilikisi ayhudata ufayssanawu koyidi , qasho keettan phawuloosa aggi bayiis .
pisxxoosi awuraajjaa gelido heezzantto gallassaappe guyyiyan , qiisaariyaappe yerusalaame biis .
yaani qeese halaqatinne ayhudata kaalettiyaageeti phawuloosa mootidosona .
eti phawuloosa woranaassi ogiyan qosetti uttanawu , banttana maaddidi a yerusalaame ehaana mala , pisxxoosa woossidosona .
woossin pisxxoosi etassi , &quot; phawuloosi qiisaariyan qashetti uttiis; taani ta huuphenkka eesuwan yaa guyye simmanawu qoppa uttaas .
hegaa gishshawu , i aybakko mooridobay de7ikko , intte giddon aawatiyaageeti tanaara qiisaariyaa biidi , a mootona &quot; yaagidi zaariis .
pisxxoosi eta matan hosppun woy tammu gallassappe aattennan uttidi , qiisaariyaa biis; wonttetta gallassi pirddiyoosan uttidi , phawuloosa ehaana mala azaziis .
i gakkido wode , yerusalaameppe yiida ayhudati a lanqqiyan yuuyi aadhdhi eqqidi , banttassi shatimmanawu danddayettenna daro deexo mootuwaa a bolli wottidosona .
phawuloosi mootettiiddi , &quot; taani ayhudatu higgiyaakka beeta maqidasiyaakka roome kawuwaa qeesaarakka aynne naaqqabeykke &quot; yaagiis .
shin pisxxoosi ayhudata ufayssanawu koyidi phawuloosa , &quot; pude yerusalaame kiyada , ha yohuwaabaa yaani ta sinttan pirddettanawu koyay ? &quot; yaagidi oychchiis .
shin phawuloosi , &quot; taani pirddettanawu bessiyo qeesaara pirdda keettan eqqaychchaas . neenikka loytta eriyoogaadan , taani ayhudata aynne naaqqabeykke .
simmi taani naaqqidobaa woy hayqossi bessiyaabaa oottidobaa gidikko , hayquwaappe attana giikke; shin eti tana mootiyo mootoy mela gididoogaappe hini baggan , ooninne tana etassi aattidi immanawu danddayenna; qeesaari tabaa pirddo gaada oychchays &quot; yaagiis .
hegaappe guyyiyan , pisxxoosi banaara zorettiyaageetuura zorettidi a , &quot; neeni qeesaari tabaa pirddo gaada oychchadasa; qeesaarakko baasa &quot; yaagidi zaariis .
amarida gallassaappe guyyiyan , kawoy agriiphphinne barnniiqi pisxxoosa sarotanawu qiisaariyaa biidosona .
yaani eti daro gallassaa uttidaashin , pisxxoosi kawuwaassi phawuloosabaa hagaadan yaagidi yootiis; &quot; hagan pilikisi qachchidi aggi bayido issi bitanee de7ees .
taani yerusalaamen de7ishin , qeese halaqatinne ayhuda cimati a bolli pirddana mala , tana woossiiddi , abaa taassi yootidosona .
taani , mootettida uray bana mootiyaageetuura issippe eqqennaaninne bana mootido yohuwaassi zaaro immennan , oona gidikkonne aattidi immiyoogee roome asaassi woga gidenna yaagada etassi zaaraas .
&quot; hegaa gishshawu , eti hagan shiiqido wode , taani gam77ennan wonttetta gallassi , pirdda keettaa gelada phawuloosa ehaana mala azazaas .
a mootiyaageeti eqqidi , iitaban a mootennan aggokkona gaada taani qoppidoogaadan , aynne a mootibookkona .
shin eti bantta ammanobaanne phawuloosi , paxa de7ees giyo hayqqida issi yesuusa geetettiya bitaniyaabaa aara palamettoosona .
taani ha yohuwaa waatada qoranaakko , qachchabeennan de7aydda , phawuloosi yerusalaame biidi , ha yohuwaa yaani pirddettanawu koyiyaakkonne gaada a oychchaas;
shin phawuloosi ba yohuwaa awugisxxoos qeesaari qachchana gakkanaassi naagettanawu oychchin , taani a qeesaarakko yeddana gakkanaas , i qashettana mala azazaas &quot; yaagiis .
yaagin agriiphphi pisxxoosa , &quot; taani ta huuphenkka qassi he bitanee giyoobaa siyana koyays &quot; yaagiis . pisxxoosi a , &quot; neeni wontto i giyoobaa siyana &quot; yaagiis .
wonttetta gallassi , agriiphphinne barnniiqa daro bonchchuwan shaalaqatuuranne kataman de7iya gita asaara yiidi , pirdda keettaa gelidosona; pisxxoosi phawuloosa ehaana mala azazin ehiidosona .
ehin pisxxoosi hagaadan yaagiis; &quot; kawuwaa agriiphphaa , hagan nunaara de7iya asa ubbawu , ayhuda asay ubbay yerusalaameenikka hagankka wocamiiddi , i hagaappe sinttan paxa de7anawu bessenna yaagidi , tana woossido bitaniyaa hagaa be7eeta .
shin i aynne hayqossi bessiyaabaa oottidobaa taani demmabeykke; i ba huuphen , awugisxxoosi qeesaari tabaa pirddo yaagada oychchays giido gishshawu , qeesaarakko a yeddanawu ta qofaa qachchaas .
taani abaa ta godaa awugisxxoos qeesaarassi xaafanawu tumu yohoy tawu aybinne baawa; hegaa gishshawu , i qorettidoogaappe guyyiyan , taani xaafiyoobaa demmana mala , intte sintti , kawuwawu agriiphphaa , ubba ne sintti a ehaas .
ayssi giikko , qashettida uraa kiittiyo wode , a ayssi mootidaakko , erissennan aggiyoogee taassi eeyyatetta misatees &quot; yaagiis .
agriiphphi phawuloosa , &quot; neeni nebaa haasayanawu danddayaasa &quot; yaagiis . he wode phawuloosi ba kushiyaa miccidi hagaadan yaagidi zaariis .
&quot; kawuwaa agriiphphaa , ayhudatu wogaanne palamaa ubbaa neeni loyttada eriyo gishshawu , tana ayhudati mootiyo yoho ubbaa hachchi taani ne sinttan zaariyoogaassi ta qaaday daro lo77o yaagada qoppays;
hegaa gishshawu , neeni ta haasayaa salettennan siyana mala , nena woossays .
&quot; taani naatettaasappe doommada ta asaa giddooninne yerusalaamen de7ido ta de7uwaa ayhuda ubbati kaseppe doommidi eroosona .
taani koyroppe doommada , nu ammanuwaa higgiyaa ooppenne minttidi naagiya parisaawetu bagga parisaawe gidada de7iyoogaa , eti markkattanawu koyikko eroosona .
taani ha77ikka xoossay nu aawatussi immana giidoogaa ufayssan naagiyo gishshawu , pirddettanaassi hagan eqqays .
qassi tammanne naa77u nu aawatu zareti xoossawu qamminne gallassi ubbatoo minttidi goynniiddi , xoossay immana giidoogaa ekkanawu ufayssan naagoosona; kawuwaa agriiphphaa , ayhudati tana mootiyoogee taani hegaa ufayssan naagiyo gishshassa .
ayhudatoo , xoossay hayqqidaageeta denttiyoogaa ayssi ammanekketii ?
&quot; taani ta huuphenkka naazireeta yesuusa sunttaa mooriya darobaa oottanawu bessees gaada kase qoppaas .
taani yerusalaamen oottidoogee hagaa; qeese halaqatuppe maataa ekkada , xoossaa asatuppe darota qashissaas; eta woriyo wodekka eta hayquwaa dosaas .
ayhuda woosa keetta ubban daro wode eta qaxxayada , bantta ammanuwaa eti aggana mala godataas; taani wogi baynnaagaa eta hanqqettada , haray atto , hara biitta katamaa gakkanaassikka eta wayssays .
&quot; taani ha yohuwaassi qeese halaqatuppe maataanne azazuwaa ekkada damasqqo baas .
kawuwawu , taani seeta gallassi ogiyan de7ishin , awaa poo7uwaappe daro aadhdhiya poo7oy tananne tanaara biidaageeta yuuyi aadhdhidi , saluwaappe poo7ishin be7aas .
nuuni ubbaykka sa7an kunddido wode , ibraysxxe qaalan , saa7oolaa , saa7oolaa , tana ayssi wayssay ? booray bana caddiya xam77aa qakkiyoogaadan , neeni qakkikko , nena qohaasa yaagidi taassi odishin siyaas .
&quot; siyada , ta godawu , neeni oonee ? yaagaas . &quot; goday , taani neeni wayssiyo yesuusa .
shin dendda eqqa; ayssi giikko , hachchi neeni tana be7idoogaanne taani nena sinttappe bessanaagaa haratussi markkattana mala , ta oosanchcha oottada nena sunttanawu neessi beettaas .
eti tana ammanin , eta nagaray atto geetettanaadan , xoossay doorido asaa giddon eti bantta sohuwaa demmanaadan , qassi xumaappe poo7uwaa simmanaadaaninne xalahiyaa godatettaappekka xoossaakko simmanaadan ,
eta ayfiyaa neeni dooyana mala , israa7eela asaappenne taani nena etakko kiittiyo ayhuda gidennaageetuppe nena ashshana yaagiis .
&quot; kawuwaa agriiphphaa , hegaa gishshawu , taassi saluwaappe beettida ajjuutaassi taani azazettanaagaa ixxabeykke .
shin taani kasetada , damasqqooninne yerusalaamen hegaappe guyyiyan , yihudaa biitta ubban de7iyaageetussinne ayhuda gidennaageetussi bantta nagaraappe simmana mala , qassi nagaraappe simmanawu bessiyaabaa oottiiddi , xoossaakko simmana mala qaalaa yootaas .
hegaa gishshawu , ayhudati tana beeta maqidasiyan oyqqidi woranawu koyidosona .
hegaa gishshawu , taani xoossaa maaduwaa ekkada , gitaassinne guuttaassi hachchi gakkanaassikka eqqada markkattays .
hananabaa yootiyaageetinne muusee , kiristtoosi waayettana bessees; qassi hayquwaappe koyro denddidi , ayhudatussinne ayhuda gidennaageetussi atotettaa poo7uwaa yootanawu bessees giidoogaadan , taanikka eti haasayidoogaappe haraa issibaakka haasayidobi baawa &quot; yaagiis .
phawuloosi babaa hagaadan yaagidi zaarishin , pisxxoosi qaalaa xoqqu oottidi , &quot; phawuloosaa , neeni gooyaasa; neeni daro tamaaridoogee nena gooshshana hanees &quot; yaagiis .
shin phawuloosi hagaadan yaagiis; &quot; bonchcho pisxxoosaa , taani tumu yohuwaanne wozanaa qofaa haasayiyoogaappe attin gooyikke .
taani kawuwaa agriiphphassi ha yohuwaa qassi qoncciyan yootiyoogaa i erees; ayssi giikko , ha yohoy geeman oosettibeenna gishshawu , hagaappe issoynne appe geemmennaagaa taani geeshshada erays .
&quot; kawuwaa agriiphphaa , neeni hananabaa yootiyaageetubaa ammanay ? neeni etabaa ammaniyoogaa taani erays &quot; yaagiis .
kawoy agriiphphi phawuloosa , &quot; hanni keesenkka tana ammanttanawu koyay ? &quot; yaagiis .
yaagin phawuloosi , &quot; daro wode gidin , guutta wode gidin , ne xalaala gidakka; shin hachchi taani yootiyoogaa siyiya ubbay qassi ha qashuwaappe attin , ta mala gidanawu xoossaa woossays &quot; yaagiis .
hegaappe guyyiyan kawoykka , pisxxoosikka , barnniiqakka , etaara uttida ubbaykka denddidi ,
issi baggi simmidi , issoy issuwaara , &quot; ha bitanee hayqoy atto shin , qashossikka bessiyaabaa oottibeenna &quot; yaagidi haasayidosona .
agriiphphi pisxxoosa , &quot; ha bitanee , qeesaari tabaa pirddo gibeennaakko , birshshettana danddayees shin &quot; yaagiis .
nuuni markkabiyan xaaliyaa baanawu qachchido wode , phawuloosanne hara amarida qashuwaa asata awugisxxoosa wotaaddarata giyoogeetuppe issi yuuliyoosa giyo mato halaqaassi aattidi immidosona .
isiyaa gaxan de7iya biittata biya adiraamixiyoona markkabiyan gelidi denddida; maqidooniyaa asa gidiya tasalonqqee arisxxirokoosi nunaara de7ees .
wonttetta gallassi nuuni sidoona gakkishin , yuuliyoosi phawuloosassi kehidi a , &quot; ne dabboti nena maaddana mala , neeni etakko baanawu danddayaasa &quot; yaagiis .
hegaappe denddidi , sinttaara nu bolli carkkiyo gishshawu , qophphiroosa haruuruwan carkkenna baggi biida .
kilqqiyaa mataaninne phinifiliyaa matan de7iya abbaa pinnidi , luqiyan de7iya mura gakkida .
hegan mato halaqay xaaliyaa biya iskkinddiriyaa markkabiyaa demmidi , aani nuna gelissiis .
nuuni daro gallassaa loddaara biiddi , daro tuggan qaniidoose ginaa gakkida; hegaara baanawu nuna carkkoy diggin salmmoonaara aadhdhidi , qarxxeesen carkkenna baggi biida .
qassikka daro tuggan gaxaara gaxaara aadhdhidi , luqiyaa katamaa matan de7iya abbaa doonan markkabee woppu giidi shemppiyoosaa giyoosaa yiida .
nuuni hegan daro wodiyaa gam77idoogaappe guyyiyan , xoomay birshshettiichchido gishshawu , markkabiyan biyoogeekka hirggissin phawuloosi eta zoriiddi ,
&quot; asawu , nu buussan gita boshaynne daro qohoy de7anaagee tawu beettees; bashshay yiyoogee caanaa bollanne markkabiyaa bolla xalaalaani gidenna; nu shemppuwaa bollikka yaana &quot; yaagiis .
shin mato halaqay phawuloosi giidoogaappe aattidi , markkabiyan de7iyaageeta azaziyaageenne markkabiyaa goday giyoogaa ammanees .
he abbaa doona katamay balgguwaa shaaccanawu etassi injjetenna katama; hegaa gishshawu , dariya asati banttawu danddayettikko , pinqqe giyo katamaa gakkidi , balgguwaa yaani shaaccana mala , yaappe denddanawu zorettidosona; pinqqee away wulliyoosaappenne ushachchappe gidduwan , qassi wulliyoosaappenne haddirssappe gidduwan de7iya abbaa doona katama .
tohossa bagga carkkoy loddaara carkkido wode , bantta qoppidoogaadan hanidabaa etassi milatin denddidosona; markkabee beenna mala oyqqiya birataa pude dafidi , qarxxeese matattidi , lanqqiyaara aadhdhidosona .
shin daro gam77ennan , &quot; awuraaqiis &quot; giyo daro wolqqaama gotee haruuruwaappe duge eta bolli denddiis .
he gotee markkabiyaa dechchidi aattennan diggin , baanawu nuuyyo danddayettennan ixxido gishshawu , markkabiyaa i efiyoosaa yeddi bayidi biida .
nuuni qeeda giyo haruuruwan geemmido wode , daro tuggatidi markkabiyaa wolwoluwaa teqqanawu danddayida .
eti wolwoluwaa pude kessidoogaappe guyyiyan , wodoruwan markkabiyaa xaaxidi , mintti qachchidosona; sirttiisa giyo shafiyan banttana oogganaakkonne giidi hirggidi , markkabiyaa efiya sharaa wottidi , carkkuwan markkabiyaa coo yeddi bayidosona .
gotee wolqqaamidi nuna tuggayin , wonttetta gallassi caanaappe abban oluwaa doommidosona .
heezzantto gallassikka markkabiyan de7iya miishshaa eti bantta kushiyan olidosona .
nuuni daro gallassaa awa ayfiyaanne xoolinttiyaa be7ennan , wolqqaama uushoy nu bolli uushishin , sinttappe xayana giidi qoppida .
eti daro gallassaa katta meennan gam77idoogaappe guyyiyan , phawuloosi he wode eta giddon denddi eqqidi , hagaadan yaagiis; &quot; asawu , intte ta zoriyaa ekkidobaa gidiyaakkonne qarxxeeseppe denddennan aggidaakko , ha bashshaynne qohoy nuna gakkenna .
shin ha77ikka taani inttena yayyoppite gaada zorays; ayssi giikko , ha markkabee xayanaappe attin , intteppe issi uraa shemppoykka xayenna .
ayssi giikko , xoossaa kiitanchchay , tana haarida taani goynniyo xoossaagee , zine qammi ta matan eqqidi ,
phawuloosaa , yayyoppa; neeni roome biittaa kawuwaa qeesaara sinttan eqqanawu bessees; be7a , xoossay nenaara biya asa ubbaa shemppuwaa ashshana yaagiis .
hegaa gishshawu asawu , yayyoppite . ayssi giikko , he kiitanchchay tawu odidoogaadan hananaagaa taani xoossaa ammanays;
shin carkkoy nuna issi haruuruwan abbaa doonan olana &quot; yaagiis .
tammanne oyddantto qamman meediteraane abban nuna carkkoy yaanne haanne sugishin , markkabiyan oottiyaageetussi qamma bilahe biittaakko matidobaa milatiis .
eti likkiyo wodoruwaa xeeran deexxiyaabaa qachchidi , haattan yeggin , haattay hosppun tammu wara ciimmatidoogaa eridosona . guuttaa gam77iiddi , naa77anttuwaa yeggidi , usuppun tammu wara ciimmatidoogaa eridosona .
eti shuchchattiyaasan kunddenna mala yayyidi , markkabee beenna mala oyqqiya oyddu birataa markkabiyaappe guyyeera abban yeggidi , sa7ay wonttana mala , xoossaa woossoosona .
markkabiyan oottiyaageeti markkabiyaappe baqatanawu koyidi , markkabee beenna mala oyqqiya amarida biratata markkabiyaappe sintta baggaara abban yeggiyaabaa milatidi , wolwoluwaa abban wottido wode ,
phawuloosi mato halaqaanne wotaaddarata , &quot; hageeti markkabe giddon de7ana xayikko , intte attanawu danddayekketa &quot; yaagiis .
hegaappe guyyiyan , wotaaddarati wolwoloy qashettido wodoruwaa qanxxidi , yeddi bayidosona .
sa7ay wonttana hanishin , phawuloosi ubbay qumaa maana mala , hagaadan yaagidi woossiis; &quot; intte hachchiira tammanne oyddu gallassaa naagideta; qassi he ubbankka quma mibeekketa .
hegaa gishshawu , guutta qumaa intte maana mala , taani inttena woossays; ayssi giikko , intte paxa de7anawu guutta qumaa maana koshshees; haray atto intte huuphiyaa binnaanaappe issoykka xayenna &quot; yaagiis .
phawuloosi hagaa giidi , oyttaa ekkidi , ubbaa sinttan xoossaa galatiis; menttidi muussaa doommiis .
doommin ubbay minettidi , banttawukka qassi qumaa miidosona .
nuuni markkabiyan de7iyaageeti naa77u xeetanne laappun tammanne usuppuna .
eti miidi kallido wode , caana gisttiyaa abban olidi markkabiyaa deexuwaa kawushshidosona .
sa7ay wonttido wode , markkabiyan oottiyaageeti biittaa eribookkona; shin haattay goggidi abban gelidosaa lanqqiyan de7iya shafiyaa akeeki xeellidosona . banttassi danddayettiyaakko , markkabiyaa he shafiyaakko laagganawu bantta qofaa qachchidosona .
yaatidi markkabee beenna mala oyqqiya biratata birshshidi , abbaa giddo yeggidosona; he wode , markkabiyaa koyidosaa zaaridi laaggiyo mittaa qachchido wodoruwaa birshshidosona; hegaappe guyyiyan , carkkoy markkabiyaa sinttawu sugana mala , markkabiyaa efiya sharaa sintta baggaara xoqqu oottidi , buussaa doommidosona .
shin markkabee naa77u abbay gayttidosan de7iya shafiyan dom77ettidi ohettiis; markkabiyaassi guyye baggay beetaa sugettan meqerettishin , sintta baggay xishettidi , qaaxxennan ixxi aggiis .
wotaaddarati qashuwaa asaappe issoynne haattaa wodhdhidi kessi ekkenna mala , eta woranawu zorettidosona .
shin mato halaqay phawuloosa ashshanawu koyidi , wotaaddaratu zoretaa ixxiis; haattaa waraa eriya ubbay markkabiyaappe haattan guppi guppidi kasetidi gaxaa kiyana mala azaziis .
attidaageetuppe baggati sanqqan , baggati markkabiyaa me7uwan kiyana mala azaziis; hegaadan ubbatikka gaxaa saro kiyidosona .
nuuni gaxaa saro kiyido wode , haruuroy maltta geetettiyoogaa erida .
haruuruwaa asati nuussi daro kehaa kehidosona; iray bukkanawu doommido gishshawunne meeggiyo gishshawu , tamaa eettidi , nuna ubbaa mokkidosona .
phawuloosi daro qayxaariyaa qoridi taman wottishin , shooshshay mishuwaa gishshawu kiyidi , a kushiyan xaaxettidi , a dukkiis .
haruuruwaa asati shooshshay phawuloosa kushiyan xaaxettidaagaa be7ido wode issoy issuwaassi , &quot; tumu ha bitanee shemppo woriya asa; haray atto abbaappe i attinkka xoossaa pirdday a paxa de7o gibeenna &quot; yaagidosona .
shin phawuloosi ba kushiyaappe shooshshaa wuxakkidi , taman oliis; a aynne oottibeenna .
eti , &quot; a bollay kixxees; woy akeekennan kunddidi hayqqees &quot; yaagidi a naagoosona; shin daro wodiyaa naagidi , a bollan aybinne dummatidabi xayin , &quot; hagee xoossa &quot; yaagidi bantta qofaa aggi bayidosona .
hegaa heeran haruuruwaa halaqaa pupiliyoosa giyoogaassi gadee de7ees; i nuna mokkidi , heezzu gallassaa siiquwan imattiis .
pupiliyoosa aaway qoxo , mishonne ulo kara sahetti zin77idi de7ees; phawuloosi a soo gelidi , ayyo xoossaa woossiis; ba kushiyaa a bolli wottidi , a pattiis .
hegaappe guyyiyan , he haruuruwan harggiya hara asaykka qassi yiidi paxiis .
paxin nuna daro bonchchuwaa bonchchidosona; nuuni markkabiyan baanawu denddido wode , ogiyawu nuna koshshiyaabaa nuussi immidosona .
heezzu aginaappe guyyiyan , haruuruwan balgguwaa aattidi diyoosqqoroosa giyo iskkinddiriyaa markkabiyan baanawu denddida .
nuuni siraakuse giyo katamaa gelidi , yaani heezzu gallassaa uttida .
hegaappe yuuyiiddi , regiiyume giyo katamaa gakkida . issi gallassappe guyyiyan , tohossa bagga carkkoy carkkin , wonttetta gallassi putiyoluusa giyo katamaa yiida .
hegan nuuni issi issi ammaniyaageeta demmin , banttanaara laappun gallassaa uttana mala , nuna woossidosona; hegaadankka qassi roome yiida .
roomen de7iya ammaniyaageeti nubaa siyidi , afiyoosa giyaanne heezzu aqiyoosaa giyoosaa gakkanaassi nuna mokkanawu yiidosona; phawuloosi eta be7ido wode xoossaa galatidi , wozanan minettiis .
nuuni roome gelido wode , phawuloosi bana naagiya wotaaddaraara barkka de7ana mala azazettiis .
heezzu gallassaappe guyyiyan , phawuloosi ayhudatu halaqata baakko xeesiis; eti shiiqido wode , eta hagaadan yaagiis; &quot; ta ishatoo , taani nu asaa woy nu aawatu wogaa phalqqiyaabaa aynne oottennan , tana yerusalaamen qachchidi , roome asaassi aattidi immidosona .
eti tana qoridi , hayqossi bessiyaabay ta bolli aynne baynna gishshawu , tana birshshanawu qoppidosona .
shin hegaa ayhudati maayennan ixxido wode , tabaa qeesaari pirddo gaanaagee tana koshshiisippe attin , taani ta zariyaa mootiyoobay taassi de7iina gidenna .
taani inttenaara gayttanawunne haasayanawu inttena xeesidoogee hegaassa; ayssi giikko , israa7eela asay ufayssan naagiyoogaa gishshataassi taani ha sanssalatan qashettaas &quot; yaagiis .
ayhuda cimati phawuloosa , &quot; nuuni yihudaappe nebawu dabddaabbe ekkibookko . nu ishanttuppekka haray atto , issoykka yiidi , nebaa odibeenna; woy ne sunttaa mooridi , nuuyyo odibeenna .
shin he asaa sunttaa ubbasan asay mooridi haasayiyoogaa nuuni eriyo gishshawu , ne qofaa siyanawu koyoos &quot; yaagidosona .
eti bantta yaana gallassaa phawuloosassi keeridi , he gallassi daridi i de7iyoosaa yiidosona; yin i etassi xoossaa kawotettaabaa markkattiis . qassi eti yesuusabaa ammanana mala , muuse higgiyaappenne hananabaa yootiyaageeti xaafidoogaappe bochchidi eta tamaarissiiddi , maalladoppe omarssi gakkanaassi loyttidi yootiis .
baggati phawuloosi giidoogaa ammanidosona; shin baggati ammanibookkona .
eti bantta giddon yohuwaa maayettennan ixxido wode , phawuloosi issibaa giidoogaappe guyyiyan biidosona; i hagaadan yaagiis; &quot; geeshsha ayyaanay nu aawatussi hananabaa yootiya isiyaasan ,
neeni he asaakko baada hagaadan ga; &quot; intte sissaa siyana , shin intteyyo gelenna; intte xeeluwaa xeellana , shin be7ekketa .
ayssi giikko , ha asaa wozanay dammiis; bantta hayttaa tulissidosona; bantta ayfiyaakka qilimmidosona . hegee baynnaakko , bantta ayfiyan be7ana; eta hayttaykka siyana; eta wozanaykka akeekana; eti taakko xoossaakko simmana . qassi taanikka eta pattana &quot; yaaga yaagiis .
simmi hagee xoossaa atotettay , ayhuda gidennaageetussi kiitettidoogee inttessi eretto . qassi etikka siyana &quot; yaagiis .
phawuloosi hegaa giidoogaappe guyyiyan , ayhudati bantta giddon daro palamettiiddi biidosona .
phawuloosi kera keettan naa77u laytta kumettaa de7iiddi , baakko yiya ubbaa mokkees .
bana ooninne diggennan xoossaa kawotettaabaanne godaa yesuus kiristtoosabaa yootiiddi , yayyennan daro qonccissidi tamaarissiis .
ba wonggeliyaa mishiraachchuwaa yootanawu xoossay dooridi xeesido kiristtoos yesuusa ashkkaray , yesuus kiristtoosi kiittido phawuloosi , taani ha dabddaabbiyaa xaafays .
xoossay daro wodeppe kase ba hananabaa yootiyaageetu baggaara wonggeliyaa immana yaagidoogee xoossaa geeshsha maxaafatun xaafettiis;
he wonggelee asatettan daawita zariyaappe yelettida xoossaa na7aa , nu godaa yesuus kiristtoosabaa .
qassi i ba geeshshatetta ayyaanan hayquwaappe denddidoogan , xoossaa na7aa gidiyoogaa gita wolqqan bessiis .
ayhuda gidenna asay ubbay ammananaadaaninne azazettanaadan , nuuni eta kaalettana mala , xoossay kiristtoosa sunttaa gishshawu , kiristtoosa baggaara aaro kehatettaanne yesuusi kiittidoogeeta gidiyo maataa nuuyyo immiis .
yesuus kiristtoosabaa gidanaadan , xoossay xeesido inttekka hegeetu giddon de7eeta .
xoossay siiqiyoogeetuyyoonne geeshsha oottanawu xeesido roome biittan de7iya ubbatuyyo xoossaa nu awaappenne godaa yesuus kiristtoosappe aaro kehatettaynne sarotettay intteyyo gido .
kasetada taani intte ammanoy sa7aa ubban siyettido gishshawu , yesuus kiristtoosa baggaara intteyyo ta xoossaa galatays .
ayssi giikko , taani ubba wode ta woosan inttena hassayiyoogawu , xoossay , taani a na7aa wonggeliyaa mishiraachchuwaa yootiyoogan ta ayyaanan ayyo oottiyoogee markka .
xoossay , ba sheniyan , taani ha77i inttekko baanawu ta ogiyaa injjeyanaadan , ubba wode woossays .
ayssi giikko , taani inttena minttettanawu , inttenaara issippe ayyaanaa imuwaa shaakkana mala , inttena be7anawu laamotays .
taani giyoogee , inttekka taakka issi wode minettana . intte ta ammanuwan , qassi taanikka intte ammanuwan minettana .
ta ishatoo , taani ubba wode inttekko baanawu qoppaas . shin tana diggiyaabay de7iyoogaa intte eranawu bessees; taani haray atto ayhuda gidenna hara asaappekka ayfe demmidoogaadan , intteppekka ayfe demmanawu koyays .
taani asa ubbawu , giriike asawunne tamaaribeenna asawu qassi aadhdhida eranchchatuyyoonne eeyyatuyyo qanxxana acoy de7ees .
hegaa gishshawu , tawu danddayettida keesan roomen de7iya inttessikka wonggeliyaa mishiraachchuwaa yootanawu amottays .
wonggeliyaa mishiraachchoy tana yeellayenna; i ammaniya ubbaa , kasetidi ayhuda asaa qassi ayhuda gidenna asaa ashshanawu xoossaappe yiya wolqqa .
ayssi giikko , xoossaa maxaafay , &quot; xilloy ammanuwan de7ana &quot; yaagiyoogaadan , xoossay asaa koyroppe wurssettaa gakkanaassi , ammanuwan xillissiyoogaa wonggelee qonccissees .
tumatettay erettanaagaa bantta iita hanotan diggiya nagara ooso ubbaa bollinne asaa iita ooso ubbaa bolli , xoossaa hanqqoy saluwaappe wodhdhidi qonccana .
eti xoossaabaa erana danddayiyoobay etawu qoncce; ayssi giikko , xoossay etawu qonccissiis .
beettenna a hanotay , hegeekka a merinaa wolqqaynne a xoossatettay issippe xoossay ha sa7aa medhdhoosappe doommidi , etawu qonccidi beettiis; eti hegaa xoossay medhdhidobaappe be7anawu danddayiyo gishshawu , etawu gaasoyiyoobi baawa .
ayssi giikko , eti xoossaa erikkokka , awu bessiya bonchchuwaa immibookkona; qassi a galatokkona . shin eti allaalle kessennabaa qoppoosona; qassi eta akeekenna wozanay xumiis .
eti banttana aadhdhida eranchcha goosona; shin eti eeyya .
eti hayqqenna xoossaassi goynniyoogaa ixxidi , hayqqiya asaa meraa , kafotu meraa , do7atu meraanne tiran gooshettiyaageetu meran medhdhido misiletussi goynnidosona .
hegaa gishshawu , eti issoy issuwaara borssobaa oottana mala , xoossay eta wozanay amottiyo tunabaa oottanawu eta yeggi bayiis .
ayssi giikko , eti xoossaa tumatettaa wordduwan laammidosona; qassi medhdhida xoossaa aggi bayidi , i medhdhidobawu goynnidosonanne oottidosona . xoossay merinawu galatettidaagaa . amin77i .
hegaa gishshawu , xoossay eti borssobaa amottana mala , eta yeggi bayiis; haray atto eta maccaasay banttawu bessiyaabaa aggidi , bessennabaa hanidosona .
hegaadankka , attumaasay qassi bawu bessiyoogaadan maccaasaara gayttiyoogaa aggidi , issoy issuwaara gayttanawu qaaqqatidosona; attumaasay issoy issuwaara borssobaa oottidi , bantta oottido balan banttawu bessiya pirddaa ekkidosona .
eti xoossaa eranawu dosennan ixxidoogaa keenaa xoossay eti bessennabaa oottana mala , etawu pattenna qofaa immiis .
etan geellatettay , iitatettay , yiiqeenne iita hanotay kumiis; qassi etan qanaatee , shemppo woriyo qofay , palami , cimoynne iita qofay kumiis; qassi eti soqiyaageeta ,
zigiriyaageeta , xoossaa ixxiyaageeta , cayiyaageeta , otorettiyaageeta , ceeqettiyaageeta , iitabaa oottanawu koyiyaageetanne bantta aayeeyyoonne aawaayyo azazettennaageeta ,
kawushshata , caaquwaa polennaageeta , siiqoy baynnaageetanne haratussi qarettennaageeta .
eti hageetu malaa oottiyaageetuyyo hayqoy bessees giya xoossaa higgiyaa eriiddi , hageeta oottoosona; hegaa xalaala gidennan , hageeta oottiyaageetakka oottite goosona .
yaatin , ayhuda asati aybin ayhuda gidenna asaappe aadhdhiyoonaa ? woy qaxxarettiyoogan ay go77i de7ii ?
hagee ayhudata ubbaban keehi maaddees; ubbabaappe kase xoossay ba kiitaa hadaraa ayhudatuyyo immiis .
yaatin etappe issooti issooti ammanettennabaa gidikko , waanii ? hegaa gishshawu , xoossay ammanettenna yaagiyoogee ?
mulekka hegaa gidenna; asay ubbay worddanchcha gidikkokka , xoossay giyoogee tuma gidanawu bessees . xoossaa maxaafay , &quot; neeni haasayiyo wode , neeni xillo gidiyoogaa erissanawu koshshees; neeni mootettiyo wode , shatimmanawu bessees &quot; yaagees .
shin nu mooro oosoy xoossaa xillo oosuwaa erissiyaakko , nuuni woyganee ? nu bolli hanqquwaa ehiya xoossay mooranchchee ? taani asi giyoogaadan gays .
hegee mulekka hanoppo . ayssi giikko , hegaadan gidikko , xoossay ha sa7aa bolli waati pirddanee ?
shin ta wordduwan xoossaa tumatettay a bonchchuwawu doorikko , yaatin , hanno gakkanaassi ayssi ta bolli nagaranchchadan pirddii ?
yaatin nuuni , &quot; lo77oy yaanaadan , ane iitabaa oottoos &quot; ayssi gookkonii ? issi issi asay hagaa tana mootiiddi cayidosona; eti xoossaappe bessiya pirddaa ekkana .
hegaa gishshawu , nuuni woyganee ? nuuni ayhudati , ayhuda gidenna asaappe gitatiyoonii ? mulekka gidenna; ayssi giikko , ayhudatikka ayhuda gidenna asatikka ubbay issippe nagaraappe garssan de7iyoogaa taani kase intteyyo yootaas .
xoossaa maxaafay hagaadan yaagees; &quot; xillo asi issoynne baawa .
akeekiya asikka baawa; woykko xoossaa koyiyaabikka baawa .
asay ubbay xoossaappe wora simmiis; ubbaykka muleera go77ennaagaa gidiis . lo77iyaabaa oottiya ooninne baawa; haray atto issoynne baawa .
eta doonay dooyettida duufo mala . bantta inxxarssan worddotidosona . eta doonaappe asa woriya shooshshaa yiishshaa mala haasayay kiyees .
eta doonan hanttaara qanggettay kumiis .
eti suutta gussanawu daro eesotoosona .
bashshaynne qohoy eti biidosan awaaninne xayenna .
eti sarotettaa ogiyaakka erokkona .
qassi xoossaassi yayyiyoobi eta qofan baawa &quot; yaagees .
asa ubbaa haasayaa diggana malanne kumetta sa7aa xoossaa pirddaappe garssawu aattana mala , higgiyaa giddon odettida ubbabay higgiyaappe garssan de7iya asawu haasayiyoogaa nuuni eroos .
xoossaa sinttan ooninne higgee azaziyoobaa oottiyoogan xillenna; higgee issi asi nagara oottidoogaa eranaadan oottees .
shin xoossay asa xillissiyo ogee higgee baynnan ha77i qoncciis; higgeenne hananabaa yootiyaageeti he xillotettaabaa markkattidosona .
xoossay asaa yesuus kiristtoosa ammaniyoogan xillissees; xoossay hegaa a ammaniya ubbawu oottees; ay shaahotettinne baawa .
ayssi giikko , asay ubbay nagaraa oottiis; ashshiya xoossaappe haakkidosona .
shin eti xoossay immiyo a aaro kehatettan , banttana woziya kiristtoos yesuusa baggaara coo xillidosona .
yesuusa suuttan asay a ammanidi , ba nagaraa maarotettaa demmanawu , xoossay a immiis; xoossay hegaa ba xillotettaa bessanawu oottiis; i beni wodiyan asaa nagaraa danddayidi , karidi aggiigiis; shin
ha wodiyan ba xillotettaa bessanawu asaa nagaraa aggenna; xoossay hegaa oottiyoogan i ba huuphen xillo gidiyaagaanne yesuusa ammaniya ubbaa xillissiyoogaa bessees .
yaatin , nuuni aybawu ceeqettanee ? aybikka baawa . ay gaasotaanee ? nuuni higgiyawu azazettiyoogaanee ? akkay; ammanuwaa higgiyaanappe attin .
ayssi giikko , asi ammanuwan xillanaappe attin , higgee azaziyoogaa oottiyoogaana gidenna yaagidi qoppoos .
woykko xoossay ayhudatu xalaalawu xoossee ? ayhuda gidenna asawu xoossaa gidennee ? tuma , ayhuda gidennaageetuyyookka i qassi xoossaa .
issi xoossaa xalaalay de7ees; ayhudata eta ammanuwan i xillissana; qassi ayhuda gidennaageetakka eta ammanuwan xillissana .
yaatin , nuuni higgiyaa ammanuwan gaxi sugiyoo ? gidenna; higgiyaa minttoosippe attin .
yaatin , nuuni nuuyyo ashuwan zare gidiya abrahaami ay demmiis gaanee ?
ayssi giikko , abrahaami oosuwan xillidabaa gidiyaakko , ayyo ceeqettiyoobi de7ees; shin xoossaa sinttan ceeqettana danddayenna .
ayssi giikko , xoossaa maxaafay woygii ? &quot; abrahaami xoossaa ammaniis; xoossay hegaa ayyo xillotettan qoodiis &quot; yaagees .
oottiya uray ekkiyo miishshaa bawu bessin ekkeesippe attin , awu imodan qoodettenna .
shin ooso oottennan , nagaranchchaa xillissiya xoossaa ammaniya uraa , xoossay a ammanuwan a xillissees .
hegaadankka , ay oosoynne baynnan , xoossay xillodan qoodido asa ufayssiyaabaa daawiti haasayido wode giidoogee hagaa .
&quot; xoossay eta mooruwaa atto giidoogeetinne eta nagaraa kammidoogeeti anjjettidaageeta .
goday a nagaraa qoodenna asi anjjettidaagaa &quot; yaagees .
yaatin , ha daawiti haasayido anjjoy qaxxarettida asaa xalaalaasseeyye ? woykko qassi qaxxarettibeenna asatussaaree ? ayssi giikko nuuni , &quot; xoossaa maxaafay , abrahaami xoossaa ammaniis; xoossay hegaa ayyo xillotettan qoodiis yaagees &quot; goos .
yaatin , hagee awude hanidee ? abrahaami qaxxarettidaashiineeyye ? woy qaxxarettennan de7ishiinee ? qaxxarettennan de7ishiinappe attin , qaxxarettiina gidenna .
guyyeppe i qaxxarettiis; xoossay a ammanuwaa gishshawu , i qaxxarettanaappe kase a xillo oottidi qoodidoogaa erissanawu , a qaxxaray malaata gidiis . hegeekka qassi qaxxarettennan xoossaa ammaniya ubbata xoossay xillo oottidi qoodanaadan , etawu abrahaami aawaa gidanaassa .
i qaxxarettidaageetuyyookka aawaa; gidikkokka , eti qaxxarettido gishshassa gidenna; shin nu aawaa abrahaami qaxxarettanaappe kase ammaniyo ammanuwaa malaa kaalliyaageetuyyookka aawaa .
abrahaamayyoonne a zaretuyyo xoossay , &quot; ha sa7aa taani intteyyo immana &quot; yaagidoogee , abrahaami xoossaa ammanidi xillido gishshassappe attin , higgiyawu i azazettido gishshassa gidenna .
ayssi giikko , higgiyawu azazettiyaageeti xoossay immana giidoogaa laattiyaageeta gidikko , asa ammanoy allaalle kessennabaa gidiis; xoossay giidoogeekka hada gidiis;
higgee xoossaa boshaa ehees; shin higgee baynnasan higgiyaa menttiyoobi baawa .
hegaa gishshawu , higgiyaa naagiyaageetu xalaalawu gidennan , qassi abrahaami ammanidoogaadan , ammaniya abrahaama zaretu ubbawu xoossay immana giidoogee , woytodan tumattanaagee ammanuwaana .
abrahaami nuuyyo ubbaayyo aawaa . xoossaa maxaafay , &quot; taani nena daro kawotettatuyyo aawa oottaas &quot; giyoogaadan , hayqqidaageetuyyo de7uwaa immiya , ba azazuwan baynnabaa de7iyaabaadan oottidi xeesiya , i ammanido xoossaa sinttan abrahaami nuuyyo ubbawu aawa .
xoossaa maxaafay abrahaama , &quot; ne zerettay hagaa keena gidana &quot; yaagidoogaadan , hagaa keena gidana giidi , ufayssan naaganawu danddayenna wode , abrahaami ammanidinne sinttappe demmana giidi , ufayssan naagidi , daro zaretuyyo aawa gidiis .
he wode , abrahaami yelettoosappe xeetu laytta kumana haniyo cima; shin ba daafurida asatettaanne saara na7a yelanawu danddayennaagaa qoppido wode , i ba ammanuwan daafuribeenna .
xoossaa i bonchchiiddi , awu immana giida xoossay qassi polanawu danddayiyoogaa loyttidi erees;
eridi ba ammanuwan minnidoogaappe attin , ammanennan ixxidi , xoossay immana giidoogaa siribeenna .
hegaa gishshawu , xoossay qassi a ammanuwaa xillotettan qoodiis .
&quot; ayyo xillotettan qoodiis &quot; giya qaalay a xalaalawu xaafettibeenna .
he qaalay nu godaa yesuusa hayquwaappe denttida xoossaa ammaniya nuuyyookka xillotettan qoodettana mala xaafettiis .
xoossay a nu nagaraa gishshawu , hayquwawu aattidi immin , i nuna xillissanawu hayquwaappe denddiis .
hegaa gishshawu , nuuni ammanuwan xillidoogan , nu godaa yesuus kiristtoosa baggaara nuuyyo xoossaara sarotettay de7ees;
qassi i nuna ha77i nuuni de7iyo xoossaa aaro kehatettaa giddo ammanuwan ehiis; yaatin , nuuni xoossaa bonchchuwaa shaakkanawu nuuyyo de7iya ufayssan ceeqettoos .
hegaa xalaala gidenna; nuuni nu waayiyankka ufayttoos;
ayssi giikko , waayee danddayaa ehiyoogaa , qassi danddayay paaciyaa , paacee qassi demmanawu ufayssan naagi uttidoogaa ehiyoogaa nuuni eroos .
xoossay nuuyyo immido geeshsha ayyaanaa baggaara ba siiquwaa nu wozanan gussido gishshawu , he nuuni demmanawu ufayssan naagi uttidoogee nuna yeellayenna .
ayssi giikko , nuuni biron wolqqi baynnaageeta gididi de7ishin , xoossay doorido wodee gakkin , kiristtoosi nagaranchchatu gishshawu hayqqiis .
xillo uraa gishshawu , issi uray hayqqanaagee daro metobaa; shin keha asa gishshawu hayqqanawu , &quot; eeno &quot; giya uri ooni erii beettennan aggenna .
shin nuuni biron nagaranchcha gididi de7ishin , kiristtoosi nu gishshawu hayqqiis; hegee xoossay nuna ay keenaa siiqiyaakkonne a siiquwaa erissees .
simmi nuuni ha77i a suuttan xillidabaa gidikko , a baggaara xoossaa hanqquwaappe attana .
ayssi giikko , nuuni xoossaara kase morkke; shin a na7aa hayquwan aara sigettida . hegaappe aattidi , ha77i nuuni xoossaara sigettiichchidoogaappe guyyiyan , i paxa gidiyo gishshawu nuna ashshana .
shin hegaa xalaala gidenna; ha77i nuna xoossaara sigettida nu godaa yesuus kiristtoosa baggaara nuna xoossaabay ufayssees .
hegaa gishshawu , nagaray ha sa7aa issi asa baggaara geliis; he nagaray banaara hayquwaa ehiis; hegaa gaasuwan , asay ubbay nagara oottido gishshawu , hayqoy asa zare ubbaa gakkiis .
higgee imettanaappe kase , ha sa7an nagaray de7ees; shin higgee baynna wode nagari qoodettenna .
shin addaame wodiyaappe , muuse wodiyaa gakkanaassi , hayqoy asa ubbaa haariis; haray atto addaamee xoossaa higgiyawu azazettennan ixxidoogaadan , nagara oottibeennaageetakka hayqoy haariis . ayssi giikko , addaamee yaanaagawu leemiso .
shin xoossaa imoy addaame nagaraa keena gidenna gishshawu , eti issi mala gidokkona; issi bitaniyaa nagaraa gishshawu , daro asay hayqqidoogee tuma; shin xoossaa aaro kehatettaynne a imoy issi asa aaro kehatettaa baggaara , yesuus kiristtoosa aaro kehatettaa baggaara daro asawu dariis .
xoossaa imoy nagaraa oottida bitaniyaa baggaara yiidaagaa mala gidenna; ayssi giikko , addaamee issi nagaraa oottidoogaappe guyyiyan , xoossay a mooranchchadan pirddiis; shin asay daro nagaraa oottidoogaappe guyyiyan xoossay , &quot; intte mooribeekketa &quot; giidi , ba aaro kehatettaa eta bessees .
ayssi giikko , issi bitaniyaa nagaraa gaasuwan , a nagaraa baggaara , hayqoy kawotidoogee tuma; shin issi uray , yesuus kiristtoosi oottidobay ay keena daro; xoossaa daro aaro kehatettaanne xillotettaa imuwaa ekkiya ubbay kiristtoosa baggaara xoonidi de7ana .
simmi issi uray nagara oottido gaasuwan asa ubbaa bolli mooranchchadan pirdday yiidoogaadan , hegaadan issi uray xillobaa oottido gaasuwan , xoossay asa ubbaa , &quot; mooribeekketa &quot; giidi etawu de7uwaa immiis;
ayssi giikko , issi uray azazettennan ixxido gaasuwan , daro asay nagaranchcha gididoogaadan , hegaadankka qassi issoy eeno giidoogan daro asay xillana .
mooro oosuwaa darissanawu , higgee yiis; shin nagaray darido wode xoossaa aaro kehatettay keehi dariis;
nagari hayquwaa wolqqan kawotidoogaadan , hegaadankka qassi xoossaa aaro kehatettay xillotettaa wolqqan kawotidi , nu godaa yesuus kiristtoosa baggaara , nuna merinaa de7uwawu kaalettees .
yaatin , nuuni woyganee ? xoossaa aaro kehatettay daranaadan , nagaran minnidi de7anee ?
akkay; nuuni nagara ooso baggaara gidikko hayqqiichchida . yaatin , nuuni hagaappe sinttawu waati a giddon de7anee ?
woykko nuuni ubbati kiristtoos yesuusaara issippe gidanawu , xammaqettido wode , a hayquwankka aara issippe gidanawu xammaqettidoogaa erekketii ?
hegaa gishshawu , kiristtoosi aawaa bonchcho wolqqan hayquwaappe denddidoogaadan , hegaadan nuunikka ooratta de7uwaa de7anawu , a hayquwaa aara shaakkanawu xinqqatiyan aara issippe moogettida .
ayssi giikko , nuuni i hayqqidoogaadan hayqqidi , aara issuwaa gidikko , hegaadankka , hayquwaappe i denddidoogaadan nuunikka denddidi , aara issuwaa gidana .
nuuni hagaappe sinttanawu nagarawu aylle gidenna mala , qassi nu nagaranchcha asatettaa wolqqay xayana mala , nu ceega asatettay kiristtoosaara masqqaliyaa bolli misimaariyan xishetti kaqettidoogaa eroos .
ayssi giikko , issi uray hayqqiyo wode nagaraa wolqqay a haarenna; shin
nuuni kiristtoosaara hayqqidabaa gidikko , aara qassi de7anaagaa ammanoos .
ayssi giikko , kiristtoosi hayquwaappe denddidoogaa , qassi naa77anttuwaa i hayqqennaagaanne hayqoy sinttappe a haarennaagaa nuuni eroos .
i issitookka hayqqiis; nagarawu a bolli wolqqi baawa; shin i ha de7iyo de7uwaa xoossaayyo de7ees .
hegaadan qassi intte nagara oottennaadan , inttena hayqqidabaadan qoppite; shin godaa kiristtoos yesuusa baggaara xoossawu intte paxa de7iyaabaadan , inttena qoppite .
hegaa gishshawu , intte intte asatettaa amuwawu azazettana mala , nagaray hayqqiya intte asatettaa haaroppo .
qassi intte asatettaappe issisaanne mooro ooso oottanawu nagarawu immoppite; shin hayquwaappe denddida asaadan inttena xoossawu immite; qassi intte kumetta asatettaakka xillo ooso oottanawu xoossawu immite;
ayssi giikko , nagaray inttena haaranawu bessenna; intte xoossaa aaro kehatettaappe garssaara de7eetappe attin , higgiyaappe garssan de7ekketa .
yaatin , waananee ? xoossaa aaro kehatettaappe garssaara de7iyoogaappe attin , higgiyaappe garssaara deenna gishshawu , nagara oottanee ? akkay;
inttena issi urawu azazettanawu , aylledan oottidi immiyo wode , he inttena azaziyaagawu aylleta gidiyoogaa ereeta; woykko intte intteyyo hayquwaa ehiya nagarawu haaretteeta; woykko intte inttena xillo oottiya azazuwawu haaretteeta .
shin xoossawu galatay gido; ayssi giikko , nagarawu kase intte aylle; shin guyyeppe intte ekkido timirttiyaa giddon de7iya tumatettawu intte kumetta wozanaappe azazettideta .
intte nagaraa aylletettaappe kiyidi , xillotettawu aylle gidideta .
intte mereta daafuranchcha gidiyo gishshawu , taani ooyyookka geliya haasayaa haasayays; intte kase intte kumetta asatettaa moorobaa oottanawu , tunatettawunne moorobawu aylle oottidi immideta; ha77i hegaadankka intte kumetta asatettaa geeshshabaa oottanawu , xillotettawu aylle oottidi immite .
intte nagarawu aylletidi de7iyo wode , xillotettay intteyyo goda gidenna .
inttena ha77i yeellayiya yohota he wode oottidoogaappe ay go77aa demmidetii ? ayssi giikko , he yohotu wurssettay hayqo .
shin nagaraa aylletettaappe intte kiyidi , xoossawu haarettideta; qassi intte oottiyo ubbaban inttena muleera awu aattidi immideta . hegee intteyyo wore; hegaa wurssettay merinaa de7uwaa .
ayssi giikko , nagaray qanxxiyo miishshay hayquwaa . shin xoossay nu godaa kiristtoos yesuusa baggaara immiyo imoy merinaa de7uwaa .
ta ishatoo , intte ubbay higgiyaa eriyo gishshawu , taani giyoogaa loyttidi ereeta; higgee issi asi de7ido wode ubban a haarees .
ayssi giikko , azina gelida maccaasiyaa i azinay paxa de7ido keenan , higgiyan aara qashetta uttaasu; shin i azinay hayqqikko , aara maacettido higgee o haarenna .
hegaa gishshawu , a ba azinay paxa de7ishin , hara attumaagaa gelikko , asay o , &quot; shaaramuxa &quot; gaana . shin i azinay hayqqikko , higgee o haarenna; a hara azina gelikkonne o ooninne , &quot; shaaramuxa &quot; geenna .
ta ishatoo , hegaadan intte qassi kiristtoosa asatettaappe issi bagga gidiyo gishshawu , higgiyaa qoppiyaabaa gidikko , intte hayqqideta . qassi nuuni xoossaa go77iya ooso oottana mala , intte xoossay hayquwaappe denttido kiristtoosabaa .
ayssi giikko , nuuni nu asatettay koyidoogaadan de7iyo wode , higgee nuuni nagaraa oottanaadan , nuna denttettees; nu asatettaa giddon iita amoy de7iyo gishshawu , nuuni hayquwawu ayfe ayfida .
shin ha77i nuuni nuna qachchidaagawu hayqqido gishshawu , xoossay nuna higgiyaa qashuwaappe birshshiis . hegaa gishshawu , nuuni geeshsha ayyaanay giigissido ooratta ogiyan xoossawu azazettanaagaappe attin , xaafettida higgee nuussi giigissido ceega ogiyan azazettokko .
yaatin , nuuni woyganee ? higgee ba huuphen nagaree ? mulekka gidenna; shin higgee nagari aybakko tana erissiis . ayssi giikko , taani higgee , &quot; asabaa amottoppa &quot; geennaakko , asabaa amottiyoogee aybakko erikke .
shin nagari taani ubbabaa amottana mala , azazuwaa baggaara tanan ogiyaa demmiis; ayssi giikko , higgee baynnaakko , nagarawu wolqqi baawa .
kase higgee baynna wode taani paxa; shin azazoy yiido wode nagaray paxin ,
taani qassi hayqqaas; tana paxa wottanawu xoossay qoppido azazoy , tawu hayquwaa ehiis .
ayssi giikko , nagaray azazuwaa baggaara tana cimmiyo ogiyaa demmidi , he azazuwan tana woriis .
hegaa gishshawu , higgee geeshsha; azazoykka geeshsha , xillonne lo77o .
yaatin , lo77obay tawu hayqo ehiidee ? mulekka gidenna; shin tawu hegaa nagaray ehiis; asay nagari aybakko shaakkidi erana mala , nagaray lo77oban go7ettidi , tawu hayqo ehiis . qassi azazoy , &quot; ooninne nagara oottanawu bessenna &quot; yaagiyo gishshawu , nagaray kaseegaappe aadhdhi iitiis .
nuuni higgee xoossaabaa gidiyoogaa eroos; shin taani tana nagarawu bayzzida hayqqiya asa;
taani oottiyoobaa akeekikke; ayssi giikko , taani ixxiyoobaa oottaysippe attin , taani oottanawu dosiyoobaa oottikke .
taani ixxiyoogaa oottiyaabaa gidikko , higgee lo77o gidiyoogaa markkattays .
hegaa gidikko , he yohuwaa tanan de7iya nagaray oottiyoogaappe attin , ha77i taani oottikke .
tanan , hegeenne ta asatettan lo77obay de7ennaagaa taani erays; ayssi giikko , lo77obaa oottiyo amoy tanan de7ikkokka , taani he lo77obaa oottanawu danddayikke .
taani ixxiyo iitabaa oottaysippe attin , taani dosiyo lo77obaa oottikke .
shin taani ixxiyoogaa oottiyaabaa gidikko , hegaa tanan de7iya nagaray oottiyoogaappe attin , ha77i hegaa oottiyaagee tana gidikke .
simmi taani lo77obaa oottanawu dosishin , iitabaa oottiyoogee tawu higge gidiyoogaa demmaas .
ayssi giikko , taani ta wozana giddon xoossaa higgiyan ufayttays;
shin ta bollaa giddon de7iya ta wozanaa qofaa higgiyaara warettiya dumma higgiyaa be7ays . he higgee ta bollaa giddon de7iya nagaraa ootissiya higgiyan tana qashissees .
taani ayba ufayssi baynna asee ! tana hayquwawu efiya ha asatettaappe ashshanay oonee ?
nu godaa yesuus kiristtoosa baggaara xoossawu galatay gido . simmi taani ta wozanaa qofan xoossaa higgiyawu haarettays . shin ta asatettan tana nagaraa ootissiya higgiyawu haarettays .
hegaa gishshawu , kiristtoos yesuusaara de7iyaageetu bolli pirddi ha77i baawa;
ayssi giikko , kiristtoos yesuusa baggaara nuuyyo de7uwaa ehiya geeshsha ayyaanaa higgee tana nagaraa higgiyaa aylletettaappenne hayquwaa higgiyaa aylletettaappe kessiis .
asaa asatettay daafuranchcha gidiyo gishshawu , higgee oottanawu danddayibeennaagaa xoossay oottiis; nagaranchchatu asatettaa mala asatettaara de7iya ba na7aa , asay oottido nagaraayyo yarshsho gidanawu xoossay kiittidi , asaa asatettaa giddon de7iya nagaraa pirddiis .
geeshsha ayyaanay koyiyoogaadan de7iyaageetuppe attin , nu asatettay koyiyoogaadan de7ennaageetu bolli , nu bolli , higgiyaa xillo azazoy polettana mala , xoossay hagaa oottiis .
bantta asatettay koyiyoogaadan de7iyaageeti bantta asatettaabaa qoppoosona; shin geeshsha ayyaanay koyiyoogaadan de7iyaageeti geeshsha ayyaanaabaa qoppoosona .
asatettaabaa qoppiyoogee hayquwaa ehees; shin geeshsha ayyaanaabaa qoppiyoogee de7uwaanne sarotettaa ehees .
asatettaabaa qoppiyoogee xoossawu ixo; ayssi giikko , asatettay xoossaa higgiyawu azazettenna; qassi azazettanawukka awu danddayettenna .
bantta asatettawu azazettiyaageeti xoossaa ufayssanawu danddayokkona .
shin xoossaa ayyaanay inttenan de7ikko , geeshsha ayyaanay giyoogaadan de7eetappe attin , intte asatettay koyiyoogaadan de7ekketa . shin ooninne kiristtoosa ayyaanay baynnaagaa gidikko , he uray kiristtoosabaa gidenna .
shin kiristtoosi inttenan de7ikko , intte asatettay nagaraa gaasuwan hayqqidaagaa; shin intte ayyaanay xillotettaa gaasuwan inttenan paxa de7ees .
shin yesuusa hayquwaappe denttida xoossaa ayyaanay intte giddon de7ikko , hayquwaappe kiristtoosa denttida xoossay qassi inttenan de7iya ba geeshsha ayyaanan , hayqqiya intte asatettawukka de7uwaa immana .
simmi ta ishatoo , nuuni acuwaara de7oos; nu asatettay koyiyoogaadan de7anawu nuuyyo bessenna .
ayssi giikko , intte intte asatettay giyoogaadan de7ikko , intte hayqqana; shin intte intte nagara oosuwaa geeshsha ayyaanan worikko , paxa de7ana .
xoossaa ayyaanay kaalettiyo ubbati xoossaa naata .
ayssi giikko , nuuni nu qaalaa xoqqu oottidi , &quot; abbaa ! ta aawawu &quot; yaagidi xeesiyo , nuna xoossaa naata kessiya geeshsha ayyaanaa xoossaappe ekkidoogaappe attin , naa77anttuwaa yayyanawu aylle kessiya ayyaanaa ekkibookko .
xoossaa ayyaanay ba huuphen nu ayyaanaara gididi , nuuni xoossaa naata gidiyoogaa markkattees .
nuuni a naata gidikko , i ba asawu minjjido anjjuwaa laattana; qassi nuuni xoossay kiristtoosawu minjjidoogaakka aara laattana; nuuni kiristtoosa waayiyaa aara shaakkikko , a bonchchuwaakka aara shaakkana .
ayssi giikko , nuuni ha77i waayettiyo waayiyaa nuuyyo sinttappe qonccana bonchchuwaara giigissanawu , mulekka danddayettenna gaada taani qoppays .
xoossay medhdhido mereta ubbay xoossaa naati qonccanaagaa daro laamoti uttiis .
ayssi giikko , mereta ubbay go77i baynnabaa gidanaadan , xoossay a bolli pirddiis; sinttappe demmana giidi ufayssan naagi uttidoogan haarissida xoossay koyido gishshawu hanidoogaappe attin , mereta ubbay ba huuphen koyidoogaana gidenna .
mereta ubbay ba huuphen bashshaa aylletettaappe issi gallassi kiyana; qassi he meretati xoossaa naati aylletettaappe kiyido bonchcho kessaa shaakkana .
ayssi giikko , mereta ubbay issippe hanno gakkanaassi , maccaasa leessoy oyqqin ooliyoogaadan , sahuwan ooliyoogaa nuuni eroos .
qassi hegaa xalaala gidenna; nuuni , geeshsha ayyaanaa xoossaa bayra imodan oottidi ekkidaageeti , nu huuphen qassi xoossay nuna ba naata oottanaadaaninne nu kumetta asatettaa wozanaadan naagiiddi , nu giddon ooloos .
ayssi giikko , nuuni xoossay immana giidoogan attida . shin nuuni xoossay immana giidoogaa be7ikko , yaatin , hegee ufayssan naagiyoobaa gidenna; ayssi giikko , ba be7iyoobaa demmana giiddi , ufayssan naagiyay oonee ?
shin nuuni be7ennaagaa demmana giidi , ufayssan naagikko , hegaa danddayidi naagoos .
hegaadan qassi geeshsha ayyaanay nu daafuraa maaddanawu yees; ayssi giikko , nuuni xoossaa waati woossanawu bessiyaakko erokko; shin geeshsha ayyaanay ba huuphen asawu haasayanawu danddayettenna ooliyan nuuyyo gaannatees .
qassi asa wozanaa qoriya xoossay , geeshsha ayyaanay i koyiyoogaadan , geeshshatuyyo gaannatiyo gishshawu , geeshsha ayyaanaa qofay aybakko erees .
xoossay bana siiqiyaageetuyyo , ba qoppidoogaa oottanawu xeesidoogeetuyyo , yoho ubbaa lo77obawu oottiyoogaa nuuni eroos .
xoossay ba na7ay daro ishanttu giddon bayra gidanaadan , i kase dooridoogeeta qassi ba na7aa milatanaadan , kasetidi shaakki wottiis .
xoossay kasetidi shaakki wottidoogeeta , eta qassi xeesiis; he xeesidoogeeta qassi xillissiis; he xillissidoogeeta qassi bonchchiis .
yaatin , nuuni hagaa ubbaa woyganee ? xoossay nu bagga gidikko , nuna oonee qohanay ?
i haray atto ba na7aakka waayiyaappe guyye ashshibeenna; shin a nuuyyo ubbaayyo aattidi immi aggiis . i ba na7aa immidaagee qassi nuuyyo ubbabaa coo immennee ?
xoossay dooridoogeeta oonee mootanay ? xoossay ba huuphen eta xillissiis .
yaatin , eta bolli pirddanawu danddayiyay oonee ? oonee giikko , hayquwaappe denddidi , xoossaappe ushachcha baggaara uttida , kiristtoos yesuusa; i qassi nuuyyo gaannatees .
simmi nuna kiristtoosa siiquwaappe shaakkanay oonee ? waayee woy tuggay woy yedetay woy koshay woy kalloy woy yashshay woy olay nuna shaakkanee ?
xoossaa maxaafay , &quot; nuuni ne gishshawu , gallassaa muumiyaa olettida; goora7anawu efiyo dorssadan qoodettida &quot; yaagees .
shin nuuni nuna siiqida aani ha yoho ubban poli xoonida .
ayssi giikko , hayqo gidin , de7o gidin , kiitanchchata gidin , haariyaageeta gidin , ha77i de7iyaagaa gidin , sinttappe yaanaagaa gidin , wolqqaamata gidin , bolla saluwaa gidin ,
garssa sa7aa gidin , ay mereta gidinkka , kiristtoos yesuusan de7iya xoossaa siiquwaappe nuna shaakkanawu danddayennaagaa taani eraas .
taani tumaa haasayays; taani kiristtoosabaa; qassi worddotikke . geeshsha ayyaanay haariyo tana zoriya wozanay taani worddotennaagaa taayyo markkattees .
taayyo ashuwan zare gidiya ta ishanttuyyo , ta wozanan daro qaretaynne aggenna qofay de7ees .
ayssi giikko , taani ta huuphen eta gishshawu , xoossaa qanggettaappe garssan de7arkkinaashsha ! qassi kiristtoosappekka shaahettarkkinaashsha !
eti israa7eela asata; xoossay eta ba naata oottidi , ba bonchchuwaa etaara shaakkiis . etaara maacettidi , higgiyaa etawu immiis . eti xoossawu bessiya ogiyan goynnoosona; qassi xoossay immana giidoogaakka ekkidosona .
eti aawatu zare; qassi kiristtoosikka ashuwan eta zare . xoossay , ubbaappe bolla gididi haariyaagee , merinawu galatetto . amin77i .
shin taani , &quot; xoossay immana giidoogee attana &quot; yaagikke . ayssi giikko , israa7eela asa ubbati xoossay dooridoogeeta gidokkona .
qassi abrahaama zare ubbati xoossaa naata gidokkona . xoossay abrahaamayyo , &quot; ne zaree yisaaqa baggaara xeesettana &quot; yaagiis;
hegaa giyoogee eti xoossay immana giido ogiyan yelettida naatu zaredan qoodettana; shin asa qofaadan yelettidaageeti xoossaa naata gidokkona yaagiyoogaa .
ayssi giikko , xoossay immana giidi haasayidoogee hagaa; &quot; taani laytti hannoode yaana; attuma na7a saara yelana &quot; yaagiis .
hegaa xalaalakka gidenna; irbbiqa yelido mentte naatu aaway issuwaa; i nu aawaa yisaaqa .
shin issi na7aa dooroy xoossay ba huuphen qoppidoogaa gidanaadan , xoossay irbbiqiyyo , &quot; bayray kaaluwawu azazettana &quot; yaagiis; i hegaa eti yelettanaappenne iitabaa woy lo77obaa aynne oottanaappe kase giis .
hegaa gishshawu , xoossaa dooroy a xeesidoogaadaanippe attin , eti oottidoogaana gidenna .
xoossaa maxaafay , &quot; yaaqooba siiqaas; shin eesawa ixxaas &quot; yaagees .
yaatin , nuuni woyganee ? xoossay moori pirddii ? mulekka gidenna .
ayssi giikko , muuseyyo i , &quot; taani maaranawu koyiyoogeeta maarana; qassi qarettanawu koyiyoogeetuyyookka qarettana &quot; yaagiis .
simmi xoossay asa maariyoogee i maaranawu koyiyo gishshassappe attin , asi koyiyo woy oottiyo gishshassa gidenna .
ayssi giikko , xoossaa maxaafay gibxxe kawuwaayyo , &quot; taani ta wolqqaa nenan bessanawunne ta sunttay sa7an ubban odettanawu , hegawu taani nena kawoyaas &quot; yaagees .
simmi xoossay maarana koyiyoogaa maarees; qassi wozanaa gorddana koyiyoogaa wozanaa gorddees .
simmi intte tana , &quot; hegee tuma gidikko , xoossay asaa mooruwaassi aybissi walassii ? xoossay giidoogaa ixxaas gaanay oonee ? &quot; yaaganawu danddayeeta .
shin ta laggiyawu , xoossaa bolli zaaranawu neeni oonee ? urqqaappe merettida miishshay guyye zaaridi bana medhdhidaagaa , &quot; tana hagaadan ayssi medhdhadii ? &quot; giidi oychchanawu danddayii ?
woykko urqqaa medhdhiyaagee ba medhdhiyo urqqaa ba koyiyoogaadan oottanawunne issi mala urqqaappe issuwaa bonchcho miishsha oottidi , qassi issuwaa tooshe ooso oottiyo miishsha oottidi medhdhanawu awu maati baawee ?
xoossay oottidoogee hagaara issuwaa . i ba hanqquwaa bessanawunne ba wolqqaa erissanawu koyiis; i ba hanqquwan pirddanaageeta , bashshanawu giigi uttidoogeeta , daro genccan danddayiis .
qassi i maaridoogeetuyyo , ba bonchchuwaa ekkanawu giigissi wottidoogeetuyyo i ay keenaa bonchchettiyaakkonne bessanawu koyiis .
nuuni i xeesidoogeeta; shin ayhuda asaa giddo xalaalaappe gidennan , ayhuda gidenna asaa giddoppekka xeesiis .
hoose7a maxaafan i giyoogee hagaa; &quot; ta asaa gidennaageeta , ta asa gaada xeesana . taani siiqabeenna zariyaakka , ta siiqiyoogeetoo gaada xeesana .
intte ta asa gidekketa giyoogaa eti siyido he sohuwan , eti , de7o xoossaa naata geetettidi xeesettana &quot; yaagees .
isiyaasi israa7eela asaabaa yaagidi haasayiis; &quot; israa7eela asay abbaa matan de7iya shafiyaa keena gidiyaakkokka , etappe amaridaageetu xalaalay attana .
ayssi giikko , goday sa7aa bollan de7iya asa ubbaa bolli eesuwan pirddana &quot; yaagiis .
isiyaasi kasetidi , &quot; ubbaappe wolqqaama goday nuuyyo amarida zareta ashshennaakko , nuuni sadooma katamaadaaninne gamoora katamaadan hanidashin &quot; yaagidi haasayiis .
yaatin , nuuni woyganee ? xillotettaa koyibeenna ayhuda gidenna asay ammanuwan xilliis;
shin israa7eela asay banttana xillissiya higgiyaa koyidaageeti he higgiyaa demmibookkona .
ayssi demmibookkonaa ? eti oosuwaanappe attin , ammanuwan xillotettaa koyibeenna gishshassa . eti xoossaa maxaafay , &quot; akeekite; taani xiyoonen asaa xubbiya shuchchaa , eta ooggiya zaallaa wottana .
shin aani ammaniya ooninne yeellatenna &quot; yaagidi haasayiyo xubbiya shuchchan xubettidosona .
ta ishatoo , taani israa7eela asaayyo ta kumetta wozanaappe amottiyoogeenne xoossaa woossiyoogee eti attanaassa;
ayssi giikko , eti xoossawu oottanawu keehi koyiyoogaa taani markkattays; shin eti xoossawu oottanawu keehi koyiyo koshshay tumu eratettaappe gidenna .
ayssi giikko , xoossay asaa xillissiyo ogiyaa eti erennan , bantta huuphe xillotettaa essanawu koyidosona; qassi bantta huuphen xoossay asaa xillissiyo ogiyawu haarettibookkona .
ayssi giikko , ammanida ubbay xillanaadan , kiristtoosi higgiyawu wolqqaa xayssiis .
asi higgiyawu azazettidi xilliyoobawu muusee , &quot; higgee azaziyoogaa oottiya ooninne he higgiyan paxa de7ana &quot; yaagidi xaafiis;
shin ammanuwan xilliyoobawu geetettidaagee hagaa; &quot; ne wozanan , ooni saluwaa pude baanee ? yaagoppa . hegee kiristtoosa duge wottanaassa;
woykko , duge sa7aa garssi wodhdhanay oonee ? gooppa . hegee kiristtoosa hayquwaappe denttanaassa .
shin i giyoogee hagaa; xoossaa qaalay ne mataana; ne doonaaninne ne wozanan de7ees geetettiis &quot; yaagees . hegeekka nuuni intteyyo yootiyo ammanuwaa qaalaa .
neeni , &quot; yesuusi godaa &quot; gaada ne doonan markkattikko , qassi xoossay hayquwaappe a denttidoogaa ne wozanan ammanikko , neeni attana .
ayssi giikko , asi ba wozanan ammanidi xillees; ba doonankka markkattidi attees .
xoossaa maxaafay , &quot; aani ammaniya ooninne yeellatenna &quot; yaagees .
ayhuda asaanne ayhuda gidenna asaa giddon dummatetti baawa . issi xoossay ubbaa godaa; i bana xeesiya ubbatuyyo daro keha .
ayssi giikko , xoossaa maxaafay , &quot; godaa sunttaa xeesiya ooninne attana &quot; yaagees .
yaatin , eti a ammanibeennaageeta gidikko , waatidi a xeesanawu danddayiyoonaa ? qassi qaalaa siyibeennaageeti waani ammananawu danddayiyoonaa ? qaalaa yootiyaabi xayikko , eti waani siyanawu danddayiyoonaa ?
qassi qaalaa yootiyaageeti kiitettennan aggikko , kiitay waanidi odettanawu danddayii ? ayssi giikko , xoossaa maxaafay , &quot; ufayssiya mishiraachchuwaa yootiyaageetu tohoti ayba lo77iyoonaa ! &quot; yaagees .
shin eti ubbay wonggeliyawu azazettibookkona; ayssi giikko isiyaasi , &quot; ta godawu , nuuni markkattidoogaa ooni ammanidee ? &quot; yaagiis .
simmi asi qaalaa siyidi ammanees; qassi issi uray kiristtoosa qaalaa yootin siyees .
shin eti qaalaa siyibeennaagee tumee gaada taani oychchays . tuma eti siyidosona; xoossaa maxaafay , &quot; eta haasayaa cenggurssay sa7a ubban laalettiis; eta qaalaykka sa7aa gaxaa gakkiis &quot; yaagees .
shin israa7eela asati eribookkonaayye gaada taani oychchays . muusee kase , &quot; taani inttena asa gidenna asatun mishissana; qassi eeyya asatun taani inttena hanqqetissana &quot; yaagiis .
qassi isiyaasi daro xalidi , &quot; tana koyibeennaageetuyyo beettaas; tana oychchibeennaageetuyyookka qonccaas &quot; yaagees .
shin israa7eelatubaa i haasayiiddi , &quot; gallassaa ubbaa azazettennaageetuyyoonne tabaa ixxiyaageetuyyo ta kushiyaa miccaas &quot; yaagees .
yaatin , xoossay ba asaa ixxideeyye gaada oychchoo ? mulekka gidenna; ayssi giikko , taani ta huuphen israa7eela asa; abrahaama zare; biniyaama yara .
xoossay koyro doorido ba asata ixxenna; xoossaa maxaafay , eelaasa taarikiyaa giddon , eelaasi israa7eelata xoossaa sinttan waati mootiyaakko , intte ereeta .
&quot; godawu , eti ne sunttan hananabaa yootiyaageeta woridosona; ne yarshshiyoosaakka qolidosona . yaatin , taani tarkka attaas . qassi eti tanakka woranawu koyoosona &quot; yaagiis .
xoossay ayyo woygi zaaridee ? &quot; taani ba7aalayyo gulbbatibeenna laappun sha7u asaa taayyo ashshaas &quot; yaagiis .
hegaadankka qassi ha wodiyan , xoossay ba aaro kehatettan doorido amarida asati de7oosona .
shin i ba aaro kehatettan dooriisippe attin , eta oosuwan eta dooribeenna; hegee xayikko , a aaro kehatettay tumu aaro kehatetta gidenna .
yaatin , aybee ? israa7eela asati bantta koyiyoobaa demmibookkona; shin xoossay doorido amaridaageeti demmidosona . xoossay hinkkooti ba xeesiyoogaa siyennaadan tulissiis .
hegaadankka , xoossaa maxaafay , &quot; xoossay eti bantta ayfiyan be7ennaadaaninne bantta hayttan siyennaadan , hanno gakkanaassi etawu azalla ayyaanaa immiis &quot; yaagees .
qassi daawiti yaagees; &quot; eti miyo masoobee eta oyqqidi qachcho; eta gufantto; xoossay eta seero .
eti xeellennaadan , eta ayfee goozetto; ubba wode bantta metuwan quunnidi de7ona &quot; yaagees .
yaatin , ayhudati xubettido wode , denddennaadan kunddidonaayye ? mulekka gidenna; eti nagaraa oottido gishshawu , atotettay eti ayhuda gidenna asata qanaatanaadan , ayhuda gidenna asawu yiis .
shin ayhudati nagaraa oottido gishshawu , sa7awu daro anjjoy yiis; qassi eta kunddettaykka ayhuda gidenna asawu daro anjjuwaa ehiis . yaatin , ayhudati muleera gujettiyo wode , anjjoy ay keena daranddeeshsha !
shin taani ha77i intteyyo , ayhuda gidenna asaayyo haasayays; taani ayhuda gidenna asaayyo yesuusi kiittidoogaa gidiyoogaadankka , ta oosuwaa sabbana .
taani ta zare gidiya asata qanaatiyaageeta oottikko , ooni erii etappe amaridaageeta ashshennan aggikke .
ayssi giikko , xoossay eta ixxido wode , ha sa7ay xoossaara sigettiis . yaatin xoossay eta shiishshi ekkiyo wode , hayqqidaagee de7o demmanaappe attin , aybi hananee ?
koyro menttido baso oyttaa xoossawu immikko , muume oyttay qassi abaa; mittawu xaphuwaa ayyo immiyaabaa gidikko , tashe ubbaykka qassi abaa .
shin gaden tokkido wogaraa tashiyaappe issoota issoota karidosan , nena woran mokkida wogara malaa he wogaraara gatti qachchida; qachchin neeni qassi zaytee kiyiyo wogaraa xaphuwaara issippe de7aasa .
simmi neeni he karetti wodhdhida tashetu bolli otorettanawu bessenna; shin neeni otorettiyaabaa gidikkokka , xaphoy nena tookkeesippe attin , neeni xaphuwaa tookkennaagaa akeeka .
hegaa gishshawu neeni , &quot; ee; shin tasheti taani eta sohuwan gelanaadan karettidosona &quot; yaagana .
hegee tuma; eti ammanibeenna gishshawu , karettidosona; neeni ammanido gishshawu , he sohuwan eqqadasa . shin yayyanaappe attin , otoro qofaa qoppoppa .
ayssi giikko , xoossay mereta tashe malatuyyo , ayhudatuyyo qarettibeennaagaa gidikko , neeyyo qarettiyaabaa misatii ?
simmi xoossaa kehatettaanne meqettaa iitatettaa be7a . kunddidaageetuyyo i meqettaa iitees; shin neeni a kehatettan minnada de7ikko , i neeyyo keha; hegee xayikko , neenikka qassi karettana .
ayhudatikka qassi ammanennan ixxiyoogaa aggikko , xoossay kase eti de7iyoosan zaaridi wottana; ayssi giikko , i eta zaaridi wottanawu danddayees .
ayssi giikko , xoossay nena woran de7iya wogaraappe qanxxidi , ne meretaadan gidennan gaden tookkido wogaraara gatti qachchidabaa gidikko , yaatin , he karetti wodhdhida tasheta zaarettidi , eta anuwaara gatti qachchanawu , a aybi wayssanee ?
ta ishatoo , taani intte eranaadan koyiyo tumu xuura yohoy de7ees; hegee intte inttena intterkka , nuuni aadhdhida eranchcha yaagidi qoppiyoogaa teqqees; israa7eela asaappe baggay siyennan ixxiis; shin he siyennan ixxiyoogee ayhuda gidenna asaa kumetta qooday xoossaakko gakkanaassi gam77ana .
hegaadankka , israa7eela asay ubbay attana; xoossaa maxaafay hagaadan yaagees; &quot; ashshiyaagee xiyoone giyo katamaappe yaana; yiidi , nagara ooso ubbaa yaaqooba zariyaappe diggana .
taani eta nagaraa atto yaagiyo wode , etaara maacettana maachchay hagaa &quot; yaagees .
ayhuda gidenna asatoo , ayhudati wonggeliyaa mishiraachchuwaa baggaara intte gishshawu , xoossaara morkke; shin xoossaa dooruwaa baggaara aawatu gishshawu , eti i siiqiyoogeeta .
ayssi giikko , xoossay ba immidoogaa guyye ekkenna; qassi ba dooridoogaa ixxaas geenna .
ayhuda gidennaageetoo , xoossawu intte kase azazettibeekketa; shin ayhudati azazettennan ixxido gishshawu , xoossaa maarotettaa ha77i intte ekkideta .
hegaadan , intte ekkido maarotettaa gishshawu , ayhudati qassi xoossaa maarotettaa ha77i ekkanaadan , xoossawu azazettennan ixxidosona .
ayssi giikko , xoossay asa ubbaa maarana mala , asay ubbay ayyo azazettennan ixxiyo hanotan qachchiis .
xoossaa duretettay ay keena daroo ? a hayyoynne a eratettay ay keena xoqqee ? a pirddaa yootanay oonee ? i ba oottiyoogaa ayssi oottiyaakko , oonee akeekiyay ?
hegaa xoossaa maxaafay , &quot; godaa wozanaa eriyay oonee ? a zoranawu danddayiyay oonee ?
woykko ba kushiyaa zaarana mala , awu aybakko immiday de7ii ? &quot; yaagees .
ayssi giikko , ubbabaa i medhdhiis; qassi ubbabaykka aaninne ayyoonne de7ees; xoossawu merinawu bonchchoy gido . amin77i .
hegaa gishshawu , ta ishatoo , intte intte asatettaa xoossaa ufayssiya de7onne geeshsha yarshsho oottidi , xoossawu shiishshanaadan , taani inttena xoossaa maarotettan woossays; xoossawu intte goynnanawu bessiya tumu ogee hegaa .
xoossay intte qofaa muumeera dummayidi , inttena laammoppe attin , ha sa7aa asaa milatoppite . he wode intte xoossay koyiyoobi , lo77obi , a ufayssiyaabinne qassi kumettabi aybakko erana .
xoossay tawu immido aaro kehatettan taani intteyyo yootays . intte qoppanawu bessiyaagaappe aattidi , otoruwan qoppoppite; hegaa aggidi , wozannaama asadan qoppite; xoossay intteyyo huuphiyan huuphiyan immido ammanuwaa keenan intte bolli pirddite .
nu issi bollaa giddon , daro bollaa qommoti de7oosona; he qommotu ubbawukka dumma dumma oosoy de7ees .
hegaadan , nuuni daro asa gidikkokka , kiristtoosa baggaara issi asa . qassi nuuni issi asatettaa qommotudan , issoy issuwaara oyqetti uttida .
xoossay nuuyyo immido aaro kehatettan dumma dumma imoy de7ees . nu imoy xoossaa qaalaa yootiyoobaa gidikko , nuuyyo de7iya ammanuwaa keenaa yotanawu bessees .
oottiyoobaa gidikko , he oosuwan minnanawu bessees; tamaarissiyoobaa gidikko , he tamaarissuwan minnanawu bessees .
harata minttettiyoobaa gidikko , he aani minnanawu bessees . bawu de7iyaabaappe haratuyyo immiya ooninne wozanappe immo . maati de7iyo uray mintti oottanawu bessees; haratuyyo kehiya uray ufayssan kehanawu bessees .
intte siiqoy asa bessanawu siiqettiyoobaa gidanawu bessenna . iitabaa ixxite; lo77obaa minttidi oyqqite .
issoy issuwaara ishanttudan siiqettite; issoy issuwaa bonchchiyoogan ufayttite .
minni oottite; azalloppite; intte kumetta wozanaappe godawu oottite .
xoossay intteyyo immana giidoogan ufayttite; waayiyan genccite . ubba wode xoossaa woossite;
geeshshata koshshiyaaban maaddite; imattaa mokkite .
inttena yedettiyaageeta anjjite; eta anjjanaappe attin , qanggoppite .
ufayttiyaageetuura ufayttite; yeekkiyaageetuurakka yeekkite .
asa ubbawu issi mala qofaa qoppite; oottiyooban ubban inttena toochchidi de7iteppe attin , otorettoppite; inttena intte huuphen aadhdhida eranchcha giidi qoppoppite .
ooninne intteyyo iitabaa oottikko , he urawu iitabaa ootti zaaroppite; asa ubbawu lo77obaa oottanawu qoppite .
asa ubbaara sarotettan de7anawu , intte baggaara , intteyyo danddayettidabaa ubbaa oottite .
ta ishatoo , intte intte huuphen asawu halo kessoppite . xoossay haluwaa kessanawu , a aggiigite . ayssi giikko , xoossaa maxaafay , &quot; goday , taani haluwaa kessana; taani kushiyaa zaarana yaagees &quot; yaagees .
shin xoossaa maxaafay , &quot; ne morkkee namisettikko , miza . saamettikko , ushsha . ayssi giikko , neeni hegaa oottiyoogan a huuphiyan tamaa bonqquwaa qolana &quot; yaagees .
iitabaa lo77oban xoonappe attin , iitabay nena xoonoppo .
asay ubbay deriyaa heemmiyaageetuyyo haarettanawu bessees; ayssi giikko , xoossay geennan de7ishin , dere heemmiyaabi de7anawu danddayenna . ha77i de7iya heemmiyaageetikka xoossay wottidoogeeta .
hegaa gishshawu , ha77i de7iya heemmiyaageeta ixxiya ooninne xoossaa azazuwaa ixxees; ixxiya ooninne ba bolli pirddaa ehees .
ayssi giikko , heemmiyaageeti iitabaa oottiyaageeta yashshiyoogaappe attin , lo77obaa oottiyaageeta yashshokkona . heemmiyaagaayyo yayyennan agganawu koyay ? yaatikko lo77obaa ootta; i nena galatana .
ayssi giikko , i neeyyo lo77obaa oottanawu , xoossawu ashkkara . shin neeni iitabaa oottikko , iitabaa oottidaagaa i seeriyo gishshawu , ayyo yayya; i xoossaa ashkkara . qassi iitabaa oottiyaageetu bolli xoossaa hanqquwaa i ehees .
hegaa gishshawu , deriyaa heemmiyaageetuyyo azazettiyoogee xoossaa hanqquwaa xalaalaassa gidennan , inttena zoriya wozanaa gishshawukka haarettanawu bessees .
ayssi giikko , deriyaa heemmiyaageeti bantta oosuwaa oottiyo wode , xoossawu oottiyo gishshawu , intte giiraa giiriyoogee hegaassa .
ubbawu bessiyaagaa immite . giiraa giiranawu bessiyoogawu giirite; qaraxaa qanxxanawu bessiyoogawu qanxxite; yayyanawu bessiyoogawu yayyite; bonchchoy bessiyoogaa bonchchite .
intte issoy issuwaara siiqettanaappe attin , o acoynne intte bolli de7oppo . ayssi giikko , ba shooruwaa siiqiya ooninne higgee giyoogaa poliis .
&quot; shaaramuxoppa; woroppa; wuuqqoppa; asabaa amottoppa &quot; giya azazotinne hara azazo ubbati , &quot; ne shooruwaa ne huuphedan siiqa &quot; giya azazuwan kuuyettoosona .
ba shooruwaa siiqiya ooninne ayyo iitabaa oottenna; hegaa gishshawu , shooruwaa siiqiyoogee higge ubbawu azazettiyoogaa .
xiskkuwaappe intte beegottiyo saatee ha77i gakkido gishshawu , ha wodiyaa akeekite . ayssi giikko , nuuni koyro ammaniyo wodeppe , nuuni attiyo wodee ha77i nuukko matattiis .
qammay aadhdhanawu hanees; gallassay matattiis . simmi nuuni xumaa oosuwaa aggidi , poo7uwan olettanawu , tooraa gonddalliyaa oyqqoos;
gallassi poo7uwan de7iya asadan , ane maara de7oos . yettaaninne mattuwan gidoppo; shaaramuxiyoogaaninne shaaramuxanawu qaaqqatiyoogan gidoppo; palamaaninne qanaatiyan gidoppo .
shin godaa yesuus kiristtoosa tooraa gonddalliyaa oyqqite; intte nagaranchcha asatettay ba wozanaa amuwaa polanaadan , awu qoppoppite .
ammanuwan azalliya uraa shiishshi ekkite . shin i ba huuphen qoppiyooban aara palamettoppite .
issi ura ammanoy i ay miininne diggenna . shin ammanuwan azalliya uray gaden mokkidabaa xalaalaa mees .
ubbabaa miya uray ubbabaa meenna uraa karoppo; ubbabaa meenna uraykka ubbabaa miya uraa bolli pirddoppo . ayssi giikko , xoossay a shiishshi ekkiis .
hara asa ashkkaraa bolli pirddiyaagee neeni oonee ? i kunddin woy denddin ba godaassa; shin goday a denttanawu danddayiyo gishshawu , i eqqana .
issi uray , &quot; hiqqa gallassay hara gallassatuppe aadhdhees &quot; yaagidi qoppiyo wode , haray , &quot; ubba gallassatikka issi mala &quot; giidi qoppees . asay ubbay huuphiyan huuphiyan hegaadan ayssi qoppiyaakko akeeko .
issi gallassaa hara gallassatuppe aattidi bonchchiya uray godaa bonchchuwawu bonchchees; quma miya uraykka godaa bonchchuwawu mees . ayssi giikko , i he qumaa gishshawu , xoossaa galatees . qumaa meennaageekka godaa bonchchuwawu meennan aggees; qassi xoossaa galatees .
ayssi giikko , nuuppe ooninne ba huuphe xalaalawu de7enna; qassi ooninne ba huuphe xalaalawu hayqqenna .
nuuni paxa de7ikko , godawu de7oos; qassi hayqqikkokka , godawu hayqqoos . simmi nuuni paxa de7in woy hayqqin godaassa .
hegaa gishshawu , kiristtoosi paxa de7iyaageetuyyoonne hayqqidaageetuyyo goda gidanawu hayqqidi , hayquwaappe denddiis .
yaatin , neeni ne ishaa bolli ayssi pirdday ? woykko neeni ne ishaa ayssi karay ? nuuni ubbaykka xoossaa pirddaa araataa sinttan eqqana .
ayssi giikko , xoossaa maxaafay , &quot; taani goday ta de7uwan caaqqays; asay ubbay ta sinttan gulbbatana . qassi taani xoossaa gidiyoogaa asay ubbay markkattana yaagays &quot; yaagees .
simmi nuuni huuphiyan huuphiyan nubaa xoossawu yootana .
hegaa gishshawu , nuuni issoy issuwaa bolli pirddiyoogaa hagaappe sinttawu ane aggoos . shin ubbaappe aattidi , intte ishaa xubbiyaabaa woykko nagaran onggiyaabaa oottennaadan qofaa qachchite .
taani godaa yesuus kiristtoosaara de7iyoogan , ba huuphen tuna gididabi baynnaagaa eraysinne akeekays . shin issi uray issibaa tuna giidi qoppikko , hegee awu tuna gidees .
neeni miyoobaa gishshawu , ne ishaa qohikko , simmi neeni siiquwan de7akka . kiristtoosi a gishshawu hayqqido asa ne miyo quman bashshoppa .
simmi neeni lo77obaa giyoobaa asi cayoppo .
ayssi giikko , xoossaa kawotettay geeshsha ayyaanay immiyo xillotetta , sarotettanne ufayssa gidiyoogaappe attin , muussanne ushsha gidenna .
ayssi giikko , kiristtoosayyo hagaadan oottiya uray ooninne xoossaa ufayssees; asaykka a galatees .
yaatikko , ane nuuni sarotetta ehiyaabaanne nuna issuwaa issuwaara minttettiyaabaa ubbaa koyoos .
xoossaa oosuwaa quma gishshawu bashshoppa . quma ubbaa min aykko baawa; shin hara ura nagaran yeggiyaabaa miya urawu iita .
asho meennan woy ushsha uyennan aggiyoogee woykko ne ishaa xubbiyaabaa aybanne oottennan aggiyoogee lo77o .
ha yohuwan neeni ammaniyoobaa neeppenne xoossaappe gidduwan naaga . issi uray lo77o giidi ba qoppidobaa oottiyo wode , &quot; taani mooraas &quot; geennan aggikko , he uray tumu anjjettidaagaa .
shin i ba miyoobaa sirikko , a meettay ammanuwaana gidenna gishshawu , xoossay a bolli pirddiis; qassi ammanoy baynnan oottidobi aybinne nagara .
nuuni ammanuwan minnidaageeti daafuranchchatu toohuwaa tookkanawu bessees; nuuni nu xalaalaa ufayssanawu bessenna .
nuuni huuphiyan huuphiyan nu ishaa maaddanawu , ammanuwan a minttanawunne ufayssanawu bessees .
ayssi giikko , haray atto kiristtoosikka bana ufayssibeenna . shin xoossaa maxaafay , &quot; nena boridaageeti borido boree ta bolli wodhdhiis &quot; giidoogaadan haniis .
xoossaa maxaafay nuuyyo immiyo genccaaninne minttettuwan nuuni demmana giidi ufayssan naagi uttidoogee de7ana mala , xoossaa maxaafan xaafettida ubbabay nuna tamaarissanawu xaafettiis .
intte ubbay issi wozana gididi , issi qaalan xoossaa , nu godaa yesuus kiristtoosa aawaa , bonchchana mala , genccaanne minotettaa immiya xoossay , intteyyo kiristtoos yesuusi oottidoogaadan ,
issoy issuwaara issippe de7iyo issi qofaa immo .
hegaa gishshawu , kiristtoosi inttena mokkidoogaadan , xoossaa bonchchuwawu issoy issuwaa mokkite .
ayssi giikko , xoossay ammanettidaagaa gidiyoogaa erissanawu , xoossay aawatuyyo immana giidoogaa tumayanawunne ayhuda gidenna asay xoossaa a maarotettaa gishshawu bonchchanawu kiristtoosi ayhudatuyyo ashkkara gididoogaa intteyyo odays .
hegaa xoossaa maxaafay yaagees; &quot; hegaa gishshawu , taani nena ayhuda gidenna asaa giddon galatana; ne sunttaakka sabbana &quot; yaagees .
qassikka , &quot; ayhuda gidenna asatoo , xoossaa asatuura ufayttite &quot; yaagees .
qassikka gujjidi , &quot; inttenoo , ayhuda gidenna asatoo ubbawu , godaa galatite; asawu ubbawu , a galatite &quot; yaagees .
qassikka isiyaasi , &quot; isseya zaree yaana; yiidi ayhuda gidenna asaa haaranawu denddana . qassi eti a baggaara demmana giidi ufayssan naagana &quot; yaagees .
intte ekkana giidi ufayssan naagiyoogee geeshsha ayyaanaa wolqqan diccanaadan , intteyyo immana giida xoossay , intte a ammaniyo gishshawu , intteyyo ufayssaanne sarotettaa kunttidi immo .
ta ishatoo , inttenan lo77otettaynne eratetta ubbay kumidoogaanne qassi issoy issuwaa zoranawu danddayiyoogaa taani ta huuphen eraas .
shin taani inttena issibaa issibaa gujja hassayissanawu , ha dabddaabbiyaa giddon aynne yayyennan intteyyo xaafaas .
taani kiristtoos yesuusa ashkkara gidada , ayhuda gidenna asawu oottanaadan , xoossay taayyo aaro kehatettaa immido gishshawu , taani aynne yayyabeykke; ayhuda gidenna asay geeshsha ayyaanaa baggaara xoossawu geeshsha gididi , a ufayssiya yarshsho gidanaadan , xoossaa wonggeliyaa mishiraachchuwaa yootiyoogan qeesedan oottays .
hegaa gishshawu , taani kiristtoos yesuusan gidada xoossawu oottiyooban ceeqettanawu danddayays .
ayhuda gidenna asay xoossawu azazettanaadan , kiristtoosi ta baggaara qaalan , oosuwan , malaataa wolqqan , xoossay oottiyo malaataa wolqqaaninne geeshsha ayyaanaa wolqqan oottidoogaa xalaalaa taani yootanaappe attin , harabaa yootanawu xalikke .
hegaa gishshawu , yerusalaameppe doommada , iliwaariqoona giyo biittaa gakkanaassi yuuyada , kiristtoosa wonggeliyaa mishiraachchuwaa wurssa yootaas .
hegaadankka , taani hara asi doommidoogaa bollan doommennaadan , kiristtoosa sunttay xeesettibeennasan wonggeliyaa mishiraachchuwaa yootanawu amottaas .
shin xoossaa maxaafay , &quot; abay odettibeennaageeti a be7ana; qassi abaa siyibeennaageeti akeekana &quot; yaagees .
hegaa gishshawu , taani darotoo inttekko yaanawu koyaas; shin yaanawu danddayabeykke .
shin taani ha77i ha biittan ta oosuwaa wurssido gishshawunne daro layttaappe doommada inttena baada be7anawu laamotido gishshawu
ha77ikka inttekko baana yaagada qoppays; taani isppeene giyo biittaa baydda inttena be7anawu koyays; qassi amarida wodiyaa inttena be7ada ufayttoogaappe guyyiyan , isppeene biishin , intte tana maaddana mala koyays .
shin ha77i taani geeshshatuyyo oottanawu , yerusalaame bays .
ayssi giikko , maqidooniyaanne akaayiyaa giyo biittatun de7iya woosa keettaa asati yerusalaamen de7iya hiyyeesatussi miishsha immanawu koyidosona .
eti bantta huuphen hagaa oottanawu qofaa qachchidosona . eti he hiyyeesata maaddanaagee etawu acoy de7ees; ayssi giikko , ayhudati bantta ayyaanaa anjjuwaa ayhuda gidenna asatuura shaakkidabaa gidikko , ayhuda gidenna asatikka qassi banttawu de7idaban ayhudata maaddanawu bessees .
hegaa gishshawu , taani ha oosuwaa wurssidoogaappe guyyiyaaninne etawu shiiqida miishshaa muleera immidoogaappe guyyiyan , isppeene baana; baydda intte mataara aadhdhana .
taani inttekko biyo wode , kiristtoosa anjjoy tanan kumin baanaagaa erays .
ta ishatoo , tawu xoossaa intte woossiiddi , woosan intte tanaara minnanaadan , godaa yesuus kiristtoosa baggaaranne geeshsha ayyaanay immiyo siiqotettan taani inttena woossays .
taani yihudan de7iya ammanennaageetuppe attanaadaaninne qassi taani yerusalaamen oottiyo oosoy yaani de7iya geeshshata ufayssiyaagaa gidanaadan , xoossaa woossite .
qassi xoossay giikko , taani inttekko ufayssan baada , intte matan shemppana .
sarotettaa xoossay inttenaara ubbaara gido . amin77i .
kinkkiriyaa giyo kataman de7iya woosa keettan oottiya nu michchiyaa peeba lo77o maccaasa gidiyoogaa taani inttena erissays .
intte o geeshshati godaa sunttan mokkiyoogaadan mokkite; qassi a intteppe koyiyoobay ayba gidikkokka , o maaddite; ayssi giikko , a ba huuphen daro asaa maaddaasu; qassi tana ta huuphenkka keehi maaddaasu .
kiristtoos yesuusa oosuwaa tanaara issippe oottiya phirisqqiliyyoonne aqiilayyo ta sarotaa yootite .
eti ta shemppuwaa gishshawu , bantta shemppuwaa aatti immidosona . eta ta xalaala gidennan , ayhuda gidenna asaa woosa keetta ubbaykka galatees .
qassi eta keettaa woosa keetta oottidi shiiqiya asaa ubbaa saro giite . isiyaa biittan kiristtoosa koyro ammanida eppaneetosawu , taani siiqiyoogawu , ta sarotaa yootite .
intteyyo keehi daafurida mayraamo saro giite .
tanaara qasho keettan de7ida ta dabbo ayhudata , anddironiqoosanne yuniyaasa saro giite . yesuusi kiittidoogeetu giddon eti daro erettidaageeta . qassi eti kiristtoosa taappe kase ammanidosona .
godaara issippetettan de7iya ta siiqo laggiyaa amppiliyatoosayyo ta sarotaa yootite .
kiristtoosa oosuwaa nunaara issippe oottiya urbbaanoosanne taani siiqiyo isttakuusa saro giite .
kiristtoosaara i de7iyoogee erettin galatettida apheliisayyo ta sarotaa yootite; arisxxobiloosa so asawukka ta sarotaa yootite .
ta dabbo heeroodiyoonanne kiristtoosa ammaniya narssiisasa so asaa saro giite .
godaa oosuwan daafuriya tirufaynanne tirufoosa saro giite; qassi godawu daro daafurada oottiya siiqiyo perssiiso saro giite .
godaa oosuwan keehi erettida rufoosayyoonne tana ba na7adan maaddida a aayeeyyo ta sarotaa yootite .
ta sarotaa asinkkiriitoosayyo , pileegoonayyo , hermmeesayyo , patirobaasayyoonne etaara de7iya ammaniya ishanttu ubbaayyo yootite .
pileegoona , yuulo , neeriyaa , a michchiyo , olumppoosanne etaara de7iya geeshshata ubbaa saro giite .
geeshsha asayyo bessiya yeretaa yerettidi , issoy issuwaa sarotite; kiristtoosa woosa keetta ubbati inttena saro yaagoosona .
ta ishatoo , asaa giddon shaahotettaa medhdhiyaageeta , asaa ammanuwawu xube gidiyaageetanne intte tamaarido timirttiyaara gayttennaagaa tamaarissiyaageeta akeekanaadan , taani inttena woossays . etakko shiiqoppite .
ayssi giikko , hegaa malabaa oottiyaageeti bantta uluwawu oottoosonappe attin , nu godaa yesuus kiristtoosayyo oottokkona; bantta mal77iya haasayaaninne qiriyan iitabaa qoppenna asaa wozanaa balettoosona .
wonggeliyawu intte azazettidoogaa asay ubbay siyiis . hegaa gishshawu , taani intteban ufayttays; shin lo77obawu intte aadhdhida eranchcha gidanaadaaninne qassi iitabawu ashkketa gidanaadan koyays .
sarotettaa xoossay seexaanaa intte tohuwaappe garssan haakkenna matan gaacci qolana . nu godaa yesuus kiristtoosa aaro kehatettay inttenaara gido .
tanaara oottiya ximootiyoosi inttena saro yaagees; qassi hegaadankka , ta dabboti luqiyoosi , yaasooninne sosiiphaaxiroosi inttena saro yaagoosona .
taani , xarxxiyoosi , ha dabddaabbiyaa xaafidaagee , intteyyo godaa sunttan sarotaa kiittays .
woosa keettaa asay ubbay a sooni shiiqiyo ta siiraa gaayoosi inttena saro yaagees; katamaa miishshaa oyqqiya erasxxoosinne nu ishay quwarxxoosi inttena saro yaagoosona .
nu godaa yesuus kiristtoosa aaro kehatettay inttenaara ubbaara gido . amin77i .
taani phawuloosi , xoossay kiitta gin , kiristtoos yesuusi kiittidoogeenne nu ishay ximootiyoosi xoossaayyo goynniya qoronttoosa kataman de7iya woosa keettaayyoonne giriike biitta ubban de7iya geeshshatuyyo ha dabddaabbiyaa xaafoos .
xoossaa nu aawaappenne godaa yesuus kiristtoosappe , aaro kehatettaynne sarotettay intteyyo gido .
xoossaa nu godaa yesuus kiristtoosa aawaa , maarotettaa aawaanne minttetto ubbaa xoossaa galatay gakko;
xoossay nuna nu huuphen minttettido minttettuwaadan , daro waayiyaa waayettiyaageeta nuunikka minttettanaadan , nu waaye ubban i nuna minttettees .
ayssi giikko , nuuni kiristtoosa baggaara daro waayiyaa waayettiyoogaadan , hegaadankka , qassi nuuni a baggaara daro minttettuwan minetteettees .
nuuni waayettikko , hegee inttena minttettanaassanne inttena ashshanaassa; qassi nuuni minettikko , nuuni danddayido waayiyaa malaa inttekka genccidi danddayana mala , xoossay intteyyookka qassi minttettuwaanne danddayaa immanaassa .
intte demmana giidi , ufayssan naagi uttidoogee daro mino; ayssi giikko , intte nunaara waayettidoogaadan , hegaadan minttettuwaakka nunaara ekkanaagaa nuuni eroos .
nu ishatoo , nuuni isiyaa biittan waayettido waayiyaa inttena hassayissanawu koyoos; nu waayee nu wolqqaappe darin , nuna worees giidi , nuuni hirggana gakkanaassi , nuna wogi baynnaagaa deexxiis .
nuuni nu bolli hayquwaa pirdday pirddettiis yaagidi qoppida; shin hegee hanidoogee hayqqida asaa hayquwaappe denttiya xoossan nuuni ammanettanaappe attin , nu huuphen ammanettennan agganaassa .
xoossay hagaa mala iita hayquwaappe nuna ashshiis; i nuna ashshana; sinttappekka i nuna ashshana giidi , ufayssan naagi uttida .
intte woossido daro woosan nuuyyo anjjoy simmido gishshawu , daro asay nu gishshaa xoossaa galatana mala , inttekka qassi nuna woosan maaddana koshshees .
nuuni ceeqettiyoogee hagaa; ha sa7an nuuni de7iyo de7oy , ubba qassi inttenaara nuuyyo de7iya issippetettay xoossaa aaro kehatettaanappe attin , asa aadhdhida eratettaana gidennaagaa , qassi xoossay immido geeshshatettaaninne suuretettan nuuni de7iyoogaa nuna zoriya wozanay nuuyyo markkattees .
ayssi giikko , intte nabbabanawunne akeekanawu danddayiyoogaa xalaalaa intteyyo xaafiyoogaappe attin , nuuni harabaa intteyyo xaafokko .
nu godaa yesuusa gallassi nuuni inttenan ceeqettanaagaadan , inttekka nunan ceeqettana mala , intte ha77i wurssi akeekenna yohuwaa digin wurssi akeekana gaada qoppays .
hegaa taani loytta erido gishshawu , intte naa77utoo go7ettana mala , ubbaappe kasetada inttekko baanawu qofaa qachchaas .
taani maqidooniyaa baydda inttenaara gayttanaagaanne qassi yaappe simmaydda intte mataara yihudaa aadhdhishin , intte tana maaddanaagaa qoppa uttaas .
hegaa gishshawu , taani hegaa qoppaydda tanan ammanettabeykkinaa ? taani ta qofaa qachchiyo wode , sa7aa asadan issi kuttan , &quot; ee , ee &quot; woy , &quot; chii , chii &quot; gaanawu giiga uttidanaa ?
shin xoossay ammanettidaagaa gidiyoogee tuma gidiyoogaadan , nuuni intteyyo yootiyo qaalay &quot; ee &quot; nne &quot; chii &quot; nne giyoogaa gidenna .
ayssi giikko , taani , sillaasinne ximootiyoosi intte giddon yootido xoossaa na7ay , yesuus kiristtoosi &quot; ee &quot; nne &quot; chii &quot; nne giyoogaa gidenna . shin xoossaa baggaara i ubba wodekka &quot; ee &quot; .
ayssi giikko , xoossay immana giidobawu ubbawu eeno giidoogee kiristtoosa baggaara polettana; hegaa gishshawu , nuuni kiristtoosa baggaara xoossaa bonchchuwawu , amin77i goos .
xoossay kiristtoosa baggaara nunanne inttena minttetteesinne tiyees .
nuuni abaa gidiyoogaa erissiya maatafaa i nu bolli wottidi , ba geeshsha ayyaanaa waasedan , nu wozana giddon wottiis .
qassi taani qoronttoosa beennan aggidoogee inttena qohennan agganaassa; hegawu taani shemppuwaara de7anawu xoossay taayyo markka .
nuuni inttena ufayssanawu inttenaara issippe oottiyaageeta gidiyoogaappe attin , intte ammaniyooban inttena godatanawu koyiyaageeta gidokko; ayssi giikko , intte intte ammanuwan minnidi de7eeta .
taani naa77anttuwaa inttena azzanissenna mala , inttekko beennan agganaadan , ta qofaa qachchaas .
ayssi giikko , taani inttena azzanissiyaabaa gidikko , ha taani azzanissido intte tana ufayssanaagaappe attin , oonee tana ufayssanay ?
taani intteyyo he dabddaabbiyaa xaafidoogee , tana ufayssanawu bessiya asatun taani azzananawu inttekko baanawu koyabeennaagaassa; taani ufayttiyo wode , intte ubbaykka qassi ufayttanaagaa inttenan ubban ammanettays .
ayssi giikko , taani intteyyo daro waayiyaaninne tuggan qassi daro afuttaara xaafidoogee , inttena azzanissanaassa gidenna; shin taani inttena ubbata ay keenaa siiqiyaakkonne intte eranaassa .
shin issi uray asa azzanissidobaa gidikko , taani a yohuwaa darissanawu koyikke; i inttena ubbata azzanissidoogaappe attin , tana azzanissibeenna .
intteppe dariya bagga asay he bitaniyaa mala asa hegaadan qaxxayikko , he qixaatee ayyo gidana .
hegaa gishshawu , he bitanee keehi daro azzanenna mala , intte ayyo atto gaanawunne a minttettanawu bessees .
hegaa gishshawu , intte a minttidi siiqiyoogaa i erana mala , taani inttena woossays .
ayssi giikko , intte tawu azazettanawu ubba wode giigi uttidaakkonne qassi paaciyaa intte danddayiyaakko eranawu , he dabddaabbiyaa intteyyo xaafaas .
issi uray naaqqidoogaa intte atto giyo wode , taanikka qassi atto gays; taani atto giidobaa gidikko , atto giidobaa aybanne kiristtoosa sinttan intte gishshawu , atto gaas .
seexaanay nuukko yiidi , nuna cimmenna mala , taani atto gaas; ayssi giikko , nuuni a qofaa ereettees .
taani kiristtoosa wonggeliyaa mishiraachchuwaa yootanawu xiro7aada biido wode , goday yaani tawu dooyi wottiis .
taani ta ishaa tiita yaani demmabeenna gishshawu , taayyo sheefay gagettiis . hegaa gishshawu , yaani de7iya asaa , &quot; saro de7ite &quot; gaada maqidooniyaa baas .
shin kiristtoosa baggaara ubba wode nuna xoonuwawu kaalettiya xoossaa , qassi kiristtoosa timirttiyaa nu baggaara shittodan , ubbasaa gattiyaagaa galatay gakko .
ayssi giikko , nuuni attiya asa giddooninne xayiya asa giddon kiristtoosi xoossaayyo yarshshiyo sawuwaa tonggu giya shitto mala .
hegee xayiyaageetuyyo woriya zeeqo; qassi attiyaageetuyyo de7uwaa ehiya shitto; yaatin , hegaa oottanawu danddayiyay oonee ?
nuuni xoossaa qaalaa hiraysobaadan , walakkidi zal77iya hara daro asatu mala gidokko; shin xoossay nuna kiittin , ammanettidi xoossaa sinttan kiristtoosa baggaara qaalaa yootoos .
nuuni zaarettidi , nu huuphiyaa sabbanawu doommidoniiyye ? woy hara asatuugaadan , saba dabddaabbiyaa intteyyo yeddanawu woy intteppe ekkanawu koyiyoonii ?
intte intte huuphen asay ubbay eranaadaaninne nabbabanaadan , nu wozanan xaafetti uttida nu dabddaabbe .
ha dabddaabbiyaa kiristtoosi ba huuphen xaafidi , nu bolli kiittidoogee tuma; ha dabddaabbee de7o xoossaa geeshsha ayyaanan asa wozanan xaafettidoogaappe attin , shuchcha bolli qalamen xaafettibeenna .
nuuyyo kiristtoosa baggaara xoossan hagaa mala ammanoy de7ees .
nu danddayay xoossaappe yiyoogaappe attin , ha oosuwaa nuuni nu huuphen oottanawu danddayoos giyoobi nuuyyo aybinne baawa .
nuuni ooratta maachchaayyo oottana mala , xoossay nuna danddayissiis; he ooratta maachchay geeshsha ayyaanaagaa gidiyoogaappe attin , xaafettida higgiyaagaa gidenna . xaafettida higgee hayquwaa ehees; shin geeshsha ayyaanay de7uwaa ehees .
shuchchaa woocidi xaafido higgee imettiyo wode , xoossaa bonchchoy beettiis; muuse som77uwan de7iya phoolettay xayiyaabaa gidikkokka , he phoolettay daro wolqqaama gidiyo gishshawu , israa7eela asay a som77uwaa tishshi ootti xeellanawu danddayibeenna . hayquwaa ehiya higgee oottiyo oosoy hagaa mala bonchchuwaara yiyaagaa gidikko ,
geeshsha ayyaanay oottiyo oosuwaa bonchchoy ay keenaa aadhdhanee ?
ayssi giikko , asi pirdda ekkiyo oosoy bonchcho gidikko , yaatin , asi xilliyo oosuwaa bonchchoy waanidi daranee ?
ayssi giikko , kase bonchchoy ha77i baappe keehi aadhdhiya bonchchuwaa gaasuwan xayidoogee tuma .
ayssi giikko , he xayidaagan bonchchoy de7iyaabaa gidikko , merinawu de7iyaagan ay keena gita bonchchoy de7anee ?
nuuni ufayssan naagiyo hagaa malabay nuuyyo de7iyo gishshawu , qoncciyan xalidi haasayeettees .
israa7eela asay xayiya bonchchuwaa wurssettaa be7enna mala , ba som77uwaa naxalan kammida muuse mala nuuni gidokko .
shin eta wozanay dammiis; ayssi giikko , eti gal77a maachchaa nabbabiyo wode , hachchi gakkanaassikka , he naxalay eta wozanaa kammi wottiis; ooninne kiristtoosaara gayttiyo wode xalaalan he naxalay kichchees .
shin eti muuse maxaafaa nabbabiyo wode ubban hachchi gakkanaassikka , he naxalay eta wozanaa kammi wottiis .
shin xoossaa maxaafay , &quot; ooninne godaakko simmiyo wode awudenne he naxalay kichchees &quot; yaagees .
goday geeshsha ayyaana . godaa ayyaanay de7iyoosan aylletetti baawa .
nuuni ubbaykka naxalan kamettibeenna som77uwan godaa bonchchuwaa heregadan zaaridi phoolana; qassi geeshsha ayyaana gidiya godaappe yiya he bonchchoy nuna ba meraa milatissidi , bonchchuwaappe bonchchuwawu laammana .
simmi xoossay nuuyyo ha oosuwaa ba maarotettan immido gishshawu , nuuni salettokko .
nuuni geeman oottiyo yeellayiya ooso ubbaa aggi bayida; qassi gene oosokka oottokko; woy xoossaa qaalaa wordduwaara walakkokko . hegaadankka , tumaa qoncciyan haasayidi , xoossaa sinttan asa ubbaa zoriya wozanaayyo nuna shiishsheettees .
nuuni yootiyo wonggeliyaa mishiraachchoy geemmidabaa gidikkokka , xayiya asatu xalaalawu geemmiis .
ha sa7aa xoossay ammanenna asatu qofaa jallissiis; jallissidi kiristtoosa bonchchuwaa , wonggeliyaa mishiraachchuwaa poo7uwaa banttawu poo7iyaagaa , xoossaa milatiyaagaa eti be7enna mala , eta diggiis .
ayssi giikko , yesuus kiristtoosi goda gidiyoogaanne a gishshawu nuuni nu huuphen intteyyo ashkkara gidiyoogaa yooteetteesippe attin , nu huuphebaa yootokko .
ayssi giikko , &quot; xumaappe poo7oy poo7ana &quot; giida xoossay nu wozanan ba poo7uwaa poo7issiis; qassi i ba bonchcho eratettaa poo7uwaa kiristtoosa sinttan poo7iyaagaa nuuyyo immanawu poo7issiis .
shin ubbaappe aadhdhiya wolqqay xoossaagaa gidiyoogaappe attin , nuugaa gidennaagaa bessanawu nuuyyo ha minjjay urqqaappe merettida miishsha giddon de7ees .
nuuni ubba baggaarakka un77ettida; shin me7erettibookko; qassi issi issi wode siroos; shin muleerakka aggi bayana gibookko .
nuuni yedetettida; shin xoossay nuna olibeenna; qassi nu morkketi nuna oli bayidosona; shin nuuni xayibookko .
qassi yesuusi de7iyoogee nu asatettan beettana mala , nuuni ubba wode a hayquwaa nu asatettan tookki yuuyoos .
ayssi giikko , hayqqiya nu asatettaa bolli yesuusi de7iyoogee beettana mala , paxa de7iya nuuni a gishshawu , ubba wode hayqqiichchidi attoos .
hegaa gishshawu , hayqoy nu giddon oottees; shin de7oy qassi intte giddon oottees .
xoossaa maxaafay , &quot; taani ammanido gishshawu haasayaas &quot; yaagees; he ammanuwaa ayyaanay nuuyyo de7iyo gishshawu , nuunikka ammanoos; hegaa gishshawu , haasayoos .
xoossay , godaa yesuusa hayquwaappe denttidaagee , nunakka qassi yesuusaara hayquwaappe denttidi , inttenaara issippe ba sintti shiishshanaagaa eroos .
hagee ubbay intte gishshassa; xoossaa aaro kehatettay daro asaa gakkiyo wode , asay xoossaa bonchchuwaayyo daro galataa immana .
hegaa gishshawu , nuuni salettokko; nuuyyo haray atto , bolla bagga asatettay wooqqiyaabaa gidikkokka , garssa bagga asatettay gallassi gallassi ooraxxees .
ayssi giikko , ha77issawu nuuni waayettiyo ha guutta waayee , ubbaappe keehi gitatiya merinaa bonchchuwaa nuuyyo beetissana .
nuuni beettennabaa xeelliyoogaappe attin , beettiyaabaa xeellokko; ayssi giikko , beettiyaabay ha77issawu de7iyaagaa; shin beettennabay merinawu de7iyaagaa .
ayssi giikko , nuuni de7iyo ha sa7aa dunkkaanee qolettikko , nuuyyo asi keexxibeenna keettay , xoossay keexxidoogee , saluwan merinawu de7iyoogaa nuuni eroos .
nuuni hagan tumu ooloosinne saluwan de7ana nu keettaa maayanawu keehi amottoos .
nuuni hegaa maayidi , kallottokko;
nuuni ha sa7aa dunkkaaniyan de7iiddi , deexettidi ooloos; ayssi giikko , hayqqiya asatettay de7uwan mitettana mala , nuuni maayanawu koyiyoogaappe attin , kallottanawu koyokko .
nuuyyo hagaa giigissidaagee xoossaa; qassi i ba geeshsha ayyaanaa oyto oottidi , nuna oytti wottiis .
hegaa gishshawu , nuuni ubba wode ammanettoos; qassi nuuni nu sooni ha asatettan de7ido keenan , godaappe shaahettidi de7iyoogaakka eroos .
ayssi giikko , nuuni ammaniyoogan de7iyoogaappe attin , be7iyoogan de7okko .
nuna ammanttees; qassi ha asatettan nu keettaa aggi bayidi , godaara issippe de7iyoogee nuna ufayssees .
hegaa gishshawu , nuuni qassi sooni de7in de7ana xayin , nu qofay a ufayssanaagaa .
ayssi giikko , nuuni huuphiyan huuphiyan oottido oosoy lo77o gidin , woy iita gidin , nuuyyo bessiyaagaa ekkanawu , kiristtoosa pirdda araataa sinttan ubbaykka beettanawu bessees .
hegaa gishshawu , nuuni xoossaayyo yayyiyoogaa eridi , hegaadan qassi asaakka ammantteettees; xoossay nuna muleera erees; qassi inttekka inttena zoriya wozanan nuna ereeta yaagada qoppays .
meran ceeqettiyoogaappe attin , wozanan ceeqettenna asatuyyo intte yooti zaariyoobay intteyyo de7ana mala , intte nunan ceeqettanaadan , nuuni intteyyo gaaso gidanawu koyiyoogaappe attin , nuna galatanawu koyokko .
nuuni gooyyiyaabaa gidikko , xoossaa bonchchuwaassa; woy qassi wozanaara de7iyaabaa gidikkokka , inttena go77anaassa .
kiristtoosa siiqoy nuna godatees; ayssi giikko , issi asi asa ubbaayyo hayqqidoogaa nuuni akeekida; hegaa gidikko asay ubbay aara hayqqiis .
paxa de7iyaageeti bantta gishshawu hayqqidaagaayyoonne qassi hayquwaappe denddidaagaayyo de7anaappe attin , sinttappe bantta huupheyyo de7enna mala , i asa ubbaa gishshawu hayqqiis .
hegaa gishshawu , nuuni hagaappe sinttawu oonanne asa qofan pirddokko; haray atto , nuuni kiristtoosa kase asa qofan pirddidobaa gidikkokka , simmi sinttappe hegaadan pirddokko .
hegaa gishshawu , ooninne kiristtoosaara de7ikko , ooratta mereta; gal77ay aadhdhiis; be7ite , ubbabaykka ooraxxiis .
kiristtoosa baggaara nuna banaara sigettida xoossay ubbabaakka oottiis; qassi i nuuyyo harata banaara sigettiyo oosuwaa immiis .
xoossay kiristtoosa baggaara asa ubbaa banaara sigettees; asa nagaraakka asa bolli qoodenna; qassi asa banaara sigettiyo kiitaakka nuuyyo immiis .
simmi xoossay nu baggaara intteyyo haasayiyoogaadan , nuunikka kiristtoosa gishshaa haasayiya i kiittidoogeeta; qassi nuuni inttena , &quot; xoossaara sigettite &quot; giidi , kiristtoosa gishshaa woossoos .
nuuni xoossaa xillotettaa kiristtoosa baggaara ekkana mala , nagara erenna kiristtoosa nu gishshawu , xoossay nagaranchcha oottiis .
intte nunaara xoossaa oosuwaa oottiiddi , a aaro kehatettaa ekkidi go7ettana mala , nuuni inttena woossoos .
ayssi giikko xoossay , &quot; taani injje wodiyan neeni giyoogaa siyaas; qassi atotettaa gallassi nena maaddaas &quot; yaagees . be7ite , injje wodee ha77a . be7ite , atotettaa gallassay hachcha .
nuuni nu oosuwaa ooninne boranaagaa koyokko; qassi oonanne xubbanaagaa koyokko .
shin ubbaban nuuni xoossaa ashkkarata gidiyoogaa nu huuphen bessida; daro genccan , waayiyan , metuwan , gita tuggan ,
lissuwan garafettiyoogan , qashuwan , wocaman , daafuran , xiskko xayiyoogan , xooman ,
geeshshatettan , eratettan , danddayan , kehatettan , geeshsha ayyaanan , tumu siiquwan ,
tumaa haasayiyoogan , xoossaa wolqqan nuuni xoossaa ashkkarata gidiyoogaa nu huuphen bessida; qassi nu huuphiyaa naaganawunne olettanawu nuuyyo xillotettaa ola miishshay de7ees .
nuuni bonchchettidanne tooshettida; cayettidanne galatettida . qassi tumaa haasayoos; shin asay nuna worddanchcha giidi qoppees .
nuuni asi erenna asa mala; shin asay ubbay nuna erees; nuuni hayqqida asa mala; shin intte be7iyoogaadankka de7oos; qaxxayettida asa mala; shin hayqqibookko .
nuuni kayyottiyaageeta gidikkokka , ubba wode ufayttoos . hiyyeesa milatoos; shin daro asaa dureyoos; qassi aybinne baynna asa milatoos; shin ubbabaykka nubaa .
qoronttoosan de7iya asawu , nuuni intteyyo qoncciyan yootida; nu uluwaakka inttena bessida;
nuuni intteyyo xibibookko; xibidaageeti inttena . nuuni nu uluwaa intteyyo genttibookko; shin intte uluwaa nuuyyo genttidaageeti inttena .
ha77i taani ta naatuyyo haasayiyoogaadan , intteyyo haasayays; nuuni inttena nu uluwaa bessidoogaadan , inttekka nuna intte uluwaa aassi dooyidi bessite .
ammanenna asatuura zuppetidi , giigenna oosuwaa oottoppite . ayssi giikko , xillotettaayyoonne nagaraayyo ayba gaytetti de7ii ? poo7uwaayyoonne xumaayyo ayba issippetetti de7ii ?
kiristtoosanne xalahe halaqaa issippe gattiyaabi aybee ? qassi ammaniyaageenne ammanennaagee koxxiyoobi aybi de7ii ?
xoossaa beeta maqidasiyaaranne eeqaara ayba zuppetetti de7ii ? ayssi giikko xoossay , &quot; taani eta giddon de7ananne eta giddon hemetettana . taani eta xoossaa gidana; qassi etikka ta asata gidana &quot; giidoogaadan , nuuni de7o xoossaa beeta maqidase .
hegaadankka , qassi goday , &quot; eta giddoppe kiyite; etappe shaahettite . tunabaakka bochchoppite . taani inttena mokka ekkana .
qassi taani intteyyo aawa gidana; inttekka taayyo attuma naatanne macca naata gidana . taani ubbaappe wolqqaama goday hagaa odays &quot; yaagiis .
hegaa gishshawu , ta siiqotoo , xoossay ha ubbabaa nuuyyo immana giidoogaappe hini baggan , nu ashuwaanne nu shemppuwaa tunissiya ubbabaappe nu huuphiyaa ane geeshshoos; qassi xoossaayyo yayyiyoogan muleera geeyidi de7oos .
intte uluwaa nuna bessite; nuuni oonanne naaqqibookko; oonanne bashshibookko; qassi oonanne cimmibookko .
taani hegaa intte bolli pirddanawu giikke; ayssi giikko , taani kase intteyyo giidoogaadankka , intte nu wozanan de7eeta; nuuni de7inkka hayqqinkka , issippe de7oos .
taani inttena keehi ammanays; taani inttenan gitatays; nu waayee ubban taani keehi minettaysinne wogi baynna ufayssaa ufayttays .
ayssi giikko , haray atto nuuni maqidooniyaa biido wode , ubba baggaarakka waayettidappe attin , shemppibookko; hara asaara ooshshay de7ees; nu wozanankka yashshay de7ees .
shin kayyottidaageeta minttettiya xoossay , tiitu yuussan nuna minttettiis .
nuna kaseegaappe aatti ufayssidaagee , tiitu yuussaa xalaala gidenna; shin intte a minttettidoogaa; intte tana be7anawu amottidoogaanne tawu qarettidoogaa qassi intte tana maaddanawu giigettidoogaa i nuuyyo yootiis .
ayssi giikko , ta dabddaabbee inttena azzanissidabaa gidikkokka , ayssi xaafidanaashsha giikke; ayssi xaafidanaashsha giikkokka , ta dabddaabbee inttena guutta wodiyaa azzanissidoogaa be7ays .
ha77i tana ufayssidaagee taani inttena azzanissido gishshassa gidenna; shin intte azzanoy inttena nagaraappe zaaridoogaa gishshassa; ayssi giikko , nuuni inttena aybiininne qohennaadan , xoossay ba koyidoogaadan , inttena azzanissiis .
ayssi giikko , xoossay koyiyo azzanoy atotettaakko gattiya nagaraappe simuwaa ehees; hegeekka zil77etti baynnaagaa; shin sa7aa azzanoy hayquwaa ehees .
xoossay he intte azzanuwan ay oottidaakkonne be7ite . inttena ay keenaa genccissidaakkonne intte geeshshatettaa tumayanawu inttena ay keenaa laamoyidaakko , ay keenaa hanqqetissidaakkonne ay keenaa yashissidaakko , qassi inttena ay keenaa amoyidaakko , ay keenaa mishissidaakkonne naaqo oosuwaa qaxxayanawu ay keenaa giigidaakko be7ite; intte intte huuphen geeshsha gididoogaa ubbabankka erissideta .
hegaa gishshawu , taani he dabddaabbiyaa intteyyo xaafidabaa gidikkokka , naaqqida uraa woy naaqettida uraa gishshassa gidenna; shin intte nuuyyo woqqaa qoppiyaakkonne xoossaa sinttan intteyyo qonccissanawu taani xaafaas .
nuuni minettidoogee hegaa gishshassa; he nu minettaa bolli , tiitu ufayttidoogaassi nuuni ubbaappe dariya ufayssaa ufayttida . ayssi giikko , intte ubbay a hirggaappe shemppissideta .
taani inttebaa sabbada ayyo odin , intte tana yeellayibeekketa; shin nuuni intteyyo ubba wode tumaa haasayida; hegaadankka , nuuni tiitu sinttan inttebaa sabbidoogee tuma gidiis .
hegaa gishshawu , intte ubbay ayyo yayyidi kokkoridi , a waati mokkidaakkonne qassi ayyo ay keenaa azazettidaakko i hassayiyo wode , inttena keehi daro siiqees .
taani ubbaban inttena ammaniyo gishshawu ufayttays .
nu ishatoo , xoossaa aaro kehatettay maqidooniyaa woosa keettatun oottidobaa inttena erissanaagaa koyoos .
eti aadhdhido waayiyan wolqqaama paaciyaa paacettidosona; shin eti hiyyeesa gidikkokka , bantta immiyooban daro kehoosonanne qassi gita ufayssaa ufayttoosona .
ayssi giikko , eti bantta wolqqa keenaa qassi haray atto bantta wolqqaappekka dariyaagaa dosidi immidoogawu taani markka .
eti geeshshata maaddiyo lo77o oosuwaa nunaara oottanawu nuna daro woossidosona .
eti nuuni qoppidoogaappe aattidi oottidosona; kasetidi eti bantta huuphiyaa godaayyo immidoogaappe guyyiyan , xoossay giido mala , nuuyyookka bantta huuphiyaa immidosona .
hegaa gishshawu , nuuni ha lo77o oosuwaa doommida tiitu gujji oottanaadaaninne inttena maaddidi , he oosuwaa polissanaadan a woossida .
shin intte ubbaban , ammanuwan , haasayan , eratettan , gita amuwan , nuna siiqiyoogan ubbabankka duretidoogaadan , ha lo77o oosuwankka intte keha gidanaagaa nuuni koyoos .
taani hegaa azazanawu giikke; shin haratu gita amuwaa baggaara intte siiqoy ay keena tumakko eranawu gays .
ayssi giikko , intte nu godaa yesuus kiristtoosa aaro kehatettaa ereeta; kiristtoosi dure gidi uttidi , intte a hiyyeesatettan duretanaadan , intte gishshawu hiyyeesiis .
taani ha yohuwan inttena zoriyoogee hagaa; zillaytti intte doommidoogaa ha77i wurssiyoogee intteyyo lo77o; intte ooso xalaalawu gidennan , oottana qofawukka kasetidaageeta .
intte oottanawu keehi amottidoogee oottidi polidoogaara giiga gidana mala , intteyyo danddayettidoogaadankka oosuwaa polite .
ayssi giikko , issi uray xoossawu immanawu keehi amottikko , xoossay awu de7ida keenaa ekkanaappe attin , awu baynnabaa appe ekkenna .
ayssi giikko , taani harati waayiyaappe shemppin , intte waayettanaagaa giikke; intte giiga gidanaagaappe attin .
eta palahay intte pacaa kunttana mala , intteyyo ha wodiyan de7iya palahay eta pacaa kunttana koshshees; naa77aykka hegan giiga gidana .
xoossaa maxaafan , &quot; darissidi shiishshidaagawu palahibeenna; qassi guuttaa shiishshidaagawukka paccibeenna &quot; geetettidi xaafettiis .
shin nuuni intteyyo qoppiyoogaa mala , gita qofaa tiita qofissida xoossaa galatay gakko .
tiitu inttekko baanawu ba qofaa qachchidoogee , ba huuphen inttena maaddanawu daro amottido gishshappe attin , nu zore xalaalaa ekkidoogaana gidenna .
wonggeliyaa mishiraachchuwaa yootiyo ba oosuwan woosa keetta ubban daro bonchchettida ishaa nuuni aara issippe kiittoos .
hegaa bollan qassi , ha nuuni oottiyo lo77o oosuwaa i nunaara issippe oottanawunne godaa bonchchuwawu nuuni harata maaddanaassi keehi amottiyoogaa bessanawu woosa keettati a dooridi sunttidosona .
nuuni oottiyo ha keha imuwaa gishshawu , ooninne nuna borenna mala naagettoos .
ayssi giikko , nuuni godaa sintta xalaalan lo77obaa oottanaagaa gidenna; shin asa sinttankka lo77obaa oottanaagaa qoppoos .
nuuni darotoo paacci be7ido nu ishaa , ubba wode inttena maaddanawu daro amottiyaagaa , ha asatuura inttekko kiittoos; qassi ha77i i inttena daro ammaniyo gishshawu , inttena maaddanawu kaseegaappe aattidi keehi amottees .
tiitubaa gidikko , i inttena maaddanawu tanaara issippe oottiya ta laggiyaa; hinkko ishanttubaa gidikko , eti woosa keettati kiittidoogeetanne kiristtoosa bonchchissiyaageeta .
simmi woosa keetta ubbati intte siiqoy tuma gidiyoogaa erana mala , qassi nuuni inttebaa sabbiyoogee likke gidiyoogaa erana mala , intte siiquwaa eta bessite .
yihudan de7iya geeshsha asata maaddanawu yeddiyoobawu taani intteyyo xaafanawu koshshenna .
intte maaddanawu keehi amottiyoogaa taani eriyo gishshawu , maqidooniyan de7iya asaayyo inttebaa sabbaas . taani etayyo , &quot; akaayiyan de7iya ishantti zillayttaasappe doommidi , maaddanawu giigettidosona &quot; yaagada yootaas; qassi intte gita amoykka etappe dariya baggaa denttettiis .
shin taani etayyo giidoogaadankka nuuni ha yohuwan intteban gitatiyoogee hada gidenna mala , intte giigettidaageeta gidanaadan , ha ishantta inttekko kiittays .
geelladan maqidooniyaa asati tanaara yiidi , intte giigettennan de7ishin , inttena demmikko , nuuni ay keenaa yeellatanddoniishsha ! intte yeellatanaagaa gookko; shin nuuni inttena keehi ammanidi gitatidoogaassa .
hegaa gishshawu , taani ha ishantti taappe sinttatidi inttekko biidi , intte immana giido imuwaa kasetidi giigissana mala , eta woossanawu koshshiyoogaa akeekaas . hegaappe guyyiyan , he imoy taani gakkiyo wode giigi uttana; hegee qassi wolqqan intte immiyoogaa gidennan , dosidi immiyoogaa erissana .
hagaa akeekite; guutta zerettaa zeriya uray guutta kattaa cakkana; daro zerettaa zeriya uray qassi daro kattaa cakkana .
xoossay ufayssan immiya uraa siiqiyo gishshawu , qarettiiddi woy dosennan immiyoogaa gidennan , immiya uray huuphen huuphen ba wozanan qoppidobaa immo .
xoossay intteyyo gidiyaabay ubba wode de7anaadaaninne qassi haratuyyookka intte immanawu gidiyaabay de7anaadan inttena koshshiya ubbabaa intteyyo immanawu danddayees .
xoossaa maxaafay , &quot; i hiyyeesa asaayyo darissidi immees; qassi a xillotettay merinawu de7ana &quot; yaagees .
xoossay , zeriyaagaayyo zerettaanne maanawu qumaa immiyaagee , inttena koshshiya zeretta ubbaa intteyyo immana; qassi intte xillotettaappe daro ayfiyaa ayfissanawu he zerettaa dichchana .
daro asay intte immiyo imuwaa nuuppe ekkidi , xoossaa galatanaadan , intte ubba wode darissidi immiyaageeta gidana mala , xoossay inttena ubba baggaara dureyana .
ayssi giikko , ha intte oottiyo oosoy geeshshata koshshiyaabaa kuntti immiyoogaa xalaala gidenna; shin xoossaayyo daro galataa immiyoogan kumidi goggees .
ha intte oosoy intte ammanuwaa erissiyo gishshawu , daro asay kiristtoosa wonggeliyaa intte ammanidi markkattiyoogaayyoonne intte maaduwaa etaaranne hara ubbatuura shaakkidi , darissi immiyoogaayyo xoossaa bonchchana .
eti intteyyo xoossaa woossiiddi , inttenan de7iya xoossaa aaro kehatettaa zaway baynnaagaa gishshawu , inttena laamotoosona .
zaway baynna xoossaa aaro kehatettaa gishshawu , xoossaa galatay gakko .
taani phawuloosi , intte , &quot; i nunaara de7iyo wode kawuyyees &quot; giyoogee , qassi , &quot; nuuppe haakkidi de7iyo wode nu bolli xalees &quot; giyoogee , kiristtoosa doshotettaa baggaaranne a ashkketettaa baggaara inttena woossays .
nuna ha sa7aa meeziyaadan de7oosona giidi qoppiya issi issi asatu bolli taani xalanaagaa erays; shin taani inttekko biyo wode intte tana xalissenna mala , inttena woossays .
ayssi giikko , nuuni ha sa7an de7ikkokka , ha sa7aa asadan olettokko .
ayssi giikko , nuuni olettiyo tooray ha sa7aagaa gidenna . shin qatuwaa laalanawu wolqqaara de7iya xoossaa tooraa .
nuuni asa qofa xayssoos; qassi xoossaa eratettaa bolli denddidi xubbiya otoro qofa ubbaa laaloos . he qofa ubbay kiristtoosayyo azazettana mala omooddoos .
intte azazettiyoogaa polidoogaappe guyyiyan , azazettennan ixxiyoobaa ubbaa nuuni qaxxayanawu giigettana .
intte sinttan de7iyaabaa xeellite; ooninne bana kiristtoosabaa giidi qoppikko , hegaa gujji qoppo; kiristtoosabaa i gididoogaadan , nuunikka qassi abaa .
ayssi giikko , goday nuuyyo immido nu alaafetettan taani keehi otorettiyaabaa gidikkokka , hegan yeellatikke; he nuuyyo immido alaafetettay inttena keexxanaassappe attin , qolanaassa gidenna .
taani ta dabddaabbiyan inttena yashissiya asa gidada beettanawu koyikke .
ayssi giikko , issi issi asay , &quot; phawuloosa dabddaabbee deexonne wolqqaama; shin xeelliyo wode i daafuranchcha; a haasayaykka pattenna &quot; yaagees .
hegaa mala asi nuuni haahuwan de7iiddi xaafiyo dabddaabbiyaaninne yaani inttenaara de7iiddi oottiyo oosuwan dummatetti baynnaagaa akeekana koshshees .
nuuni banttana nashshiya issi issi asatuura nuna paydanawu woy likkissanawu xalokko; shin eti banttana issoy issuwaara likkissiiddinne qassi banttana issoy issuwaara yiggi xeelliiddi , muleera eeyyidosona .
shin nuuni xoossay nuuyyo essido zawaa giddon ceeqettiyoogaappe attin , he zawaappe pinnidi ceeqettokko; he zaway inttekkokka gakkees .
nuuni inttekko gakkibeennabaa milatidi , zawaa pinnokko; ayssi giikko , nuuni kiristtoosa wonggeliyaa mishiraachchuwaa yootiiddi , inttekko kase gakkida .
nuuni xoossay essido zawaa pinnidi , hara asi oottido ooson ceeqettokko; shin intte ammanoy dicci dicci biyo wode , nuuni intte giddon oottiyo oosuwaa zaway kaseegaappe keehi aakki aakki baana giidi qoppoos .
nuuni wonggeliyaa mishiraachchuwaa intte de7iyoosaappe hini baggan yootana; qassi hara zawan oosettiichchida oosonkka ceeqettokko .
shin xoossaa maxaafay , &quot; ceeqqiya uray ooninne godan ceeqqo &quot; yaagees .
ayssi giikko , goday nashshiyo uraappe attin , bana nashshiya uray nashettenna .
intte ta eeyyatettaa guuttaa gencciyaakko lo77o . hayyanintta genccite .
xoossay qanaatiyoogaadan , taanikka intteban qanaatays; ayssi giikko , taani inttena issi attumaagawu , kiristtoosawu immana gaada , geela7otettaara de7iya geeshsha geela7eedan giigissa wottaas .
shin shooshshay ba geniyaara hewaano balettidoogaadan , kiristtoosayyo intte immido intte suure qofay moorettibeennaagee wora biichchanaakkonne gaada hirggays .
ayssi giikko , issi uray yiidi , nuuni intteyyo yootido yesuusappe hara yesuusa intteyyo yootikko , woy intte ekkido ayyaanaappenne wonggeliyaappe dumma ayyaanaanne wonggeliyaa intte ekkikko , loyttidi gencceeta .
yesuusi kiittido ha waannatuppe taani aybinkka laafiyoobaa taayyo milatenna .
taani haasayiyo haasayan tamaarabeenna asa gidikkokka , eratettan gidikke; shin nuuni intteyyo ha yohuwaa asa ubbaa giddon ubba baggaara qonccissida .
woy taani inttena miishsha oychchennan , xoossaa wonggeliyaa mishiraachchuwaa intteyyo coo yootidoogeenne inttena xoqqu oottanawu ta huuphiyaa toochchidoogee taayyo nagara gidanddeeshsha !
taani intteyyo oottanawu hara woosa keettatun de7iya asaappe miishsha ekka ekkada , he woosa keettata bonqqaas .
qassi taani inttenaara de7ishin , tana metin , intteppe issi uraakka wayssabeykke . ayssi giikko , maqidooniyaappe yiida ishantti tana koshshida ubbabaa taayyo immidosona; taani inttena wayssenna mala , kase ta huuphen naagettidoogaadankka sinttawukka naagettana .
kiristtoosa tumatettay tanan de7ishin , ha ta ceeqoy akaayiyaa biittan awaaninne attenna .
taani hagaa ayssi giyaanaa ? inttena siiqenna gishshassee ? taani inttena siiqiyoogaa xoossay erees .
shin he bantta ceeqettiyooban nuuni oottiyoogaadan oottanawu gaasottiyaageetu gaasuwaa digganawu , ha77i taani oottiyo oosuwaa gujjada oottana .
ayssi giikko , eti yesuusi kiittibeenna worddanchcha asata; hegeetu mala asati kiristtoosi kiittidoogeeta milatanawu bantta meraa laamerettiya kiitettibeenna worddanchchatanne genanchcha oosanchchata .
hegee garamissiyaabaa gidenna; ayssi giikko , seexaanay ba huuphen poo7o kiitanchcha milatanawu ba meraa laammees .
hegaa gishshawu , seexaanaa ashkkarati xillotettaa ashkkarata milatanawu bantta meraa laamerettikko , hegee gitabaa gidenna; eti wurssettan bantta oosuwaa malaa ekkana .
taani naa77anttuwaakka gays; tana ooninne eeyya giidi qoppoppo; shin intte tana , i eeyya giikkokka , taani guuttaa ceeqettanaadan , tana eeyya giite .
taani hagaadan xalada ceeqettaydda haasayiyoogee , eeyyatetta haasayappe attin , tana goday azaziina gidenna .
daro asay ha sa7aaban ceeqettiyo gishshawu , taanikka ceeqettana .
intte aadhdhida eranchcha gidiyo gishshawu , eeyya asaabaa ufayssan gencceeta .
ayssi giikko , ooninne inttena aylleyikko , woy inttebaa miikko , woy inttebaa bonqqikko , intte bolli otorettikko , woy intte qinxxalliyaa baqqikko , gencceeta .
nuuni hegaa oottanawu daro daafuranchcha gididoogaa taani yeellataydda yootays . shin ooninne issiban xalidi ceeqettikko , taanikka ceeqettanawu xalays; taani eeyya asadan haasayays .
eti ibraawetee ? taanikka ibraawe . eti israa7eela asee ? taanikka israa7eela asa . eti abrahaama zaree ? taanikka qassi abrahaama zare .
eti kiristtoosa ashkkaratee ? taanikka etappe aadhdhiya ashkkara; taani gooyyiya asadan haasayays; taani daro ootta daafuraas; daro wodiyaa qashettaasinne lissuwan garafettaas; qassi daro wodiyaa hayqqaychchada attaas .
ayhudati tana ichchashutoo , hasttamanne uddufunaa lissuwan garafidosona .
roome asay tana heezzutoo dullan shociis; issi gallassi shuchchan caddii caddidi aggiis; markkabee heezzutoo me77in , abba giddon issi qammaanne issi gallassaa aqada pe7aas .
taani daro ogiyaa hemettaas; tana kixa haattinne panggi daafirggidi ashshiis; qassi ta biittaa asaynne ayhuda gidenna asay daafirggidi ashshidosona . qassikka katamay , bazzoy , abbay , tana yashissiis; worddanchcha dabbotikka tana daafirggidi ashshidosona .
taani daafuraasinne metootaas . darotoo xiskkuwaa xayaas; namisettaas; saamettaas . darotoo xoomaas; qassi meegettaasinne kallottaas .
harabaa ubbaappekka ubba gallassi tawu tooho gididabay , woosa keetta ubbawu hirggiyoogaa .
daafuriyay oonee ? taani daafurikkinaayye ? nagaran geliyay oonee ? taani un77ettada ayyo qarettikkinaayye ?
taani ceeqettanawu koshshiyaabaa gidikko , taani daafuranchcha gidiyoogaa erissiyaaban ceeqettana .
merinawu anjjettida xoossay , nu godaa yesuus kiristtoosa aaway , taani worddotennaagaa erees .
damasqqo kataman aretaasa giyo kawuwaappe garssaara deriyaa haariyaagee , tana oyttanawu damasqqo katamaa naagissees .
shin katamaa dirssaa maskkootiyaara tana keeshiyan duge wottin , appe kessa ekkaas .
ceeqettiyoogee taayyo aynne allaalle kessennabaa gidikkokka , taani ceeqettanawu bessees . shin taani ajjuutaabaanne godaappe qonccidabaa haasayana .
tammanne oyddu layttappe kase , heezzantto saluwaa pude ekettida issi bitaniyaa , kiristtoosa ammaniyaagaa , taani erays; he bitanee ba asatettaara biidaakkonne woykko ajjuutan biidaakko , taani erikke; xoossay erees .
he bitaniyaa , heezzantto saluwaa pude ekettidaagaa , erays; i ba asatettaara biidaakkonne woykko ajjuutan biidaakko , taani erikke; xoossay erees .
hegan he bitanee asi haasayanawu danddayennabaa , asa inxxarssikka haasayanawu danddayennabaa siyiis .
taani he bitaniyaaban ceeqettana; shin taani daafuranchcha gidiyoogaa erissanaappe attin , ta huupheban ceeqettikke .
taani ceeqettanawu koyiyaabaa gidikkokka eeyyikke; ayssi giikko , taani tumaa haasayays . shin asi tabaa tanan be7iyoogaappenne taappe siyiyoogaappe aattidi qoppenna mala ceeqettikke .
qassi xoossay qoncciyo aadhdhida gitatettan taani otorettiyoogaa digganawu tana caddi oyqqiyaagee , seexaanaa kiitanchchay , tana dechchanawunne taani otorettenna mala , tana naaganawu taayyo imettiis .
hegaa taappe shaakkana mala , taani godaa heezzutoo woossaas .
goday tana , &quot; ta aaro kehatettay neeyyo gidana; ayssi giikko , ta wolqqay daafuran polettees &quot; yaagiis; hegaa gishshawu , kiristtoosa wolqqay tanan de7ana mala , ta daafuran ceeqettanawu taani daro ufayttays .
taani kiristtoosa gishshawu daafuriyoogan , asan cayettiyoogan , waayettiyoogan , yedetettiyoogan , metootiyoogan ufayttays; ayssi giikko , taani daafuriyo wode , he wode minnays .
taani ceeqettidoogan eeyyaas; shin hegaa intte tana wolqqan ootissideta; ayssi giikko , intte tana galatanawu bessees; taani aybanne gidana xayikkokka , yesuusi kiittido ubbaappe aadhdhiyaageetuppe laafikke .
yesuusi kiittidoogee tuma gididoogaa erissiya malaataynne oorattabaynne xoossay oottiyo malaatay intte giddon daro genccan oosettiis .
taani ta huuphen inttena wayssabeennaagaappe attin , hara woosa keettatuppe intte aybin laafeetii ? hayyanintta taani inttena naaqqidoogaa taayyo atto giite .
taani inttekko baanawu giigettishin , hagee taayyo heezzantto wode; taani inttena wayssikke . taani inttena koyiyoogaappe attin , intte miishsha koyikke; ayssi giikko , aayyiyaanne aaway bantta naatuyyo miishsha minjjiyoogaappe attin , naati bantta aayeeyyoonne aawaayyo minjjokkona .
taani intte shemppuwaayyo taayyo de7iyaabaa tanaara gattada ufayssan immana; yaatin , taani inttena keehi siiqiyo gishshawu , intte tana ashshi siiquuteetiiyye ?
gidikkokka , taani inttena wayssabeykke; shin intte tana , &quot; neeni nuna cimmada wordduwan oyqqadasa &quot; yaagana .
taani haray atto , inttekko kiittido issi asa baggaarakka inttena cimmidanaa ?
tiitu inttekko baana mala , taani woossaas; qassi ammaniya ishaakka aara yeddaas . yeddin tiitu inttena cimmidee ? nuuni nu oosuwaa issi qofan oottibookkonii ? qassi nu hanoykka issuwaa gidenneeyye ?
nuuni ubba wodekka intte sinttan nu huupheyyo mootettiyoobaa intteyyo milatii ? nuuni kiristtoosan de7iyaageetudan , xoossaa sinttan ha77i gakkanaassikka haasayoos . nu siiqotoo , nuuni oottiyo ubbabaykka inttena maaddanaassa .
ayssi giikko , taani inttekko biyo wode , ooni erii taani koyiyoogaa mala intte gidennan agganaakkonne; qassi taanikka intte koyiyoogaa mala gidennan agganaakkonne . qassi ooni erii hegan palamay , qanaatee , hanqqoy , yiiqetiyoogee , zigirssay , saasukkiyoogee , otoroy , metoy de7ennan waayi aggana; tana yashshees .
taani inttekko naa77anttuwaa biyo wode , ta xoossay intte sinttan tana kawushshanaakkonne yayyays; taani nagara kase oottidi , bantta oottido tunatettaappe , shaaramuxatettaappenne amuwaappe simmibeenna daro asatuyyo yeekkennan aggikke gaada yayyays .
hagee taayyo inttekko yiishin heezzantto wode . ay mootoykka naa77u woy heezzu markkay markkattin pirddettanawu koshshees .
taani naa77anttuwaa inttenaara gayttido wode , inttena ye77e gaas; ha77ikka haahuwan de7ikkokka , inttena ye77e gays . taani qassikka inttekko biyo wode , nagara kase oottidaageetakka qassi harata ubbatakka qaxxayennan aggikke .
ayssi giikko , kiristtoosi ta baggaara haasayiyoogaa erissiyaabaa intte koyeeta . i inttenaara haasayiyo wode wolqqaama gidiyoogaappe attin , intte giddon daafuranchcha gidenna;
ayssi giikko , kiristtoosi masqqaliyaa bolli misimaariyan xishettidi , daafuran kaqettiis; shin xoossaa wolqqan paxa de7ees . ayssi giikko , i daafuranchcha gididoogaadan , nuunikka daafuranchcha; shin inttenaara haasayiyoogan nuuni xoossaa wolqqan aara de7ana .
ammanuwan intte de7iyaakkonne ane inttena qoridi pirddite; paaciyan intte muleera kunddikkoppe attin , kiristtoosi inttenan de7iyoogaa intte geeshshidi ereeta .
nuuni paaciyaa danddayanaagaa intte eriyoogaa ammanays .
intte iitabaa mulekka oottenna mala , nuuni xoossaa woossoos . nuuni paaciyaa danddayiyaageeta gididi beettanaassa gidenna; shin nuuni paaciyaa danddayennaageeta milatidi beettikkokka , lo77obaa intte oottanaassa .
ayssi giikko , nuuni tumaa xalaalaayyo oottanaappe attin , tumaa bolli aynne oottanawu danddayokko;
nuuni daafuriyo wode ufayttoos; shin intte wolqqaama; intte bali baynnaageeta gidana mala , nuuni qassi xoossaa woossoos .
taani intteppe haahuwan de7aydda xaafidoogee hegaa gishshassa; taani inttekko biyo wode , goday taayyo immido maatan zemppada , inttenaara iitettanawu tana waayi koshshana . he maatay taani inttena keexxanawu taayyo imettidoogaappe attin , inttena qolanawu imettibeenna .
wurssettan ta ishatoo , saro de7ite; bali baynnan de7ite; ta zoriyaa siyite; issi wozana gididi de7ite; sarotettan de7ite . siiqo xoossay , sarotettaa xoossay , inttenaara issippe de7ana .
issoy issuwaara geeshsha yeretaa yerettidi sarotite .
xoossaa asa ubbati inttena saro saro goosona .
godaa yesuus kiristtoosa aaro kehatettay , xoossaa siiqoy , geeshsha ayyaanaa issippetettay inttenaara ubbaara gido . amin77i .
efireema gezziyan , raama giyo kataman de7iya , efireema zarenne xufa yara gidiya , elqqaana giyo issi bitanee de7ees; i yirohaama na7aa; yirohaami eelihu na7aa; eelihu toohu na7aa; toohu xufa na7aa .
elqqaanassi naa77u maccaasati de7oosona; issinnee sunttay haanno; hinkkoree sunttay piniino . piniinissi naati de7oosona; shin haannissi issi na7ikka baawa .
ubbaappe wolqqaama godaassi goynnanawunne yarshshanawu elqqaani layttan layttan ba katamaappe seelo bees . eela naati naa77ay , hofiniininne piinihaasi yan godaa qeeseta .
elqqaani yarshshuwaa yarshshiyo wode awudenne ashuwaappe issi kituwaa ba keettaayee piniinissi , qassi issi issi kituwaa i attuma naatussinne macca naatussi huuphiyan huuphiyan immees .
goday haanno yeluwaa diggikkokka , elqqaani o siiqiyo gishshawu , iyyo naa77u kituwaa immees .
goday haanniyyo muleera yeluwaa diggido gishshawu , i dawuttiyaa o hanqqetissawusunne yiilloyawusu .
hagee layttaappe layttan haniyaabaa; haanna godaa keetti biido wode awudenne i dawuttiyaa o yeekkana gakkanaassinne qumaa meettaa ixxana gakkanaassi yiilloyawusu .
i keettaaway elqqaani o , &quot; haannee , neeni ayssi yeekkay ? ayssi qumaa miikkii ? ne wozanay ayssi azzanii ? taani neeyyo tammu naatuppe aadhdhikkinaayye ? &quot; yaagees .
issi gallassi eti seelon miidoogaappenne uyidoogaappe guyyiyan , haanna dendda eqqaasu . dendda eqqiyo wode , godaa keettaa penggiyaa matan de7iya oydiyan qeesiyaa eeli uttiis .
haanna keehi mishettada , camo yeehuwaa yeekkada godaa woossaasu .
a hagaadan yaagada shiiquwaa shiiqettaasu; &quot; ubbaappe wolqqaama godawu , tana ne ashkkariyo xeella ! ta mishuwaa be7ada , tana hassaya; tana ne ashkkariyo dogoppa . neeni taayyo ne ashkkareeyyo attuma na7a immikko , a de7o laytta ubban taani a neeyyo immana; a huuphee mulekka meedettenna &quot; yaagaasu .
haanna godaa woosaa adussido wode , eeli i doonaa xeellees .
haanna ba wozanaa giddon xoossaa woossiyo wode , i menttershshay qaaxxiyoogaappe attin , i qaalay siyettenna; hegaa gishshawu , eeli o mattottidabaadan qoppiis .
qoppidi o , &quot; neeni awude gakkanaashin mattottuutee ? woyne eessaa ne achchappe digga &quot; yaagiis .
yaagin haanna hagaadan yaagada ayyo zaaraasu; &quot; chii , ta godawu , taani keehi metootanchcha maccaasa; taani ta shemppuwaappe godaa woossaysippe attin , woyne eessaa woykko mattoyiya ushshaa uyabeykke .
taani ta tuggaanne ta mishuwaa daruwaa hagan haasayido gishshawu , tana ne ashkkariyo pattenna maccaasa gaada qoppoppa &quot; yaagaasu .
yaagin eeli iyyo zaaridi , &quot; sarotettan ba; neeni a woossidobaa israa7eela xoossay neeyyo immo &quot; yaagiis .
yaagin haanna , &quot; ne ashkkariyaa ne sinttan nashuwaa demmu &quot; yaagaasu . hegaappe guyyiyan , a ba ogiyaa baada , qumaa maasu; hegaappe simmin mulekka azzanabeykku .
wonttetta gallassi guuraara denddidi , elqqaaninne a so asay godaayyo goynnidoogaappe guyyiyan , bantta soo , raama katamaa simmidosona . elqqaani ba maccaasee haanniira aqiis; goday o qoppiis;
qoppin a abbe ixettada wodee wurin attuma na7aa yelaasu . haanna , &quot; taani godaa woossin siyiis &quot; gaada a sunttaa sameela sunttaasu .
elqqaani ba so asaa ubbaara layttaa yarshshuwaa godawu yarshshanawunne shiiquwaa gattanawu seelo biis;
shin haanna babeykku . a ba keettaawaa , &quot; ta na7ay xanttaa duuxxidoogaappe guyyiyan , taani a efaada , godaayyo immana; merinawu i yan de7ana &quot; yaagaasu .
i keettaaway elqqaani , &quot; nena lo77abaa ootta; a neeni xanttaa duuttana gakkanaassi son takkashsha; yaaninkka goday ba qaalaa polo bayn &quot; yaagiis . yaagin haanna xanttaa duuttana gakkanaassi ba na7aa xanttaydda son takkaasu .
haanna i na7ay xanttaa duuxxidoogaappe guyyiyan , sameelanne heezzu laytta korimaa , tammu kilo giraame xiilliyaanne ogoro kumetta woyne eessaa ekkada godaa keettaa seelo baasu; na7ay he wode guutta .
eti mirgguwaa shukkidoogaappe guyyiyan , na7aa eelakko efiidosona .
haanna eela , &quot; ta godawu , ne de7oy ero ! ne sinttan eqqada godaa woossida maccaasiyaa tumu tanattennee .
taani ha na7aa yelanawu woossin , goday taani a woossidobaa immiis .
hegaa gishshawu , taani godaayyo a immaas; i ba de7o laytta ubban godaayyo imettiis &quot; yaagaasu . hegaappe guyyiyan , eti godaayyo yan goynnidosona .
haanna hagaadan yaagada woossaasu; &quot; ta wozanay godan ufayttees; godan ta wolqqay dariis . ta morkketu bollan taani ceeqettada haasayays; goday tana ashshido gishshawu , taani ufayttays .
godaa mala geeshshi issoynne baawa; a mali issoynne baawa . nu xoossaappe attin , hara attiyo wogga zaalli baawa .
&quot; otoro haasayaa aggite; otoro qaalay intte doonaappe kiyoppo . ayssi giikko , goday eriya xoossaa; asa ooso i yiggi xeellees .
&quot; olanchchatu wonddafee meqqiis; shin xubettidaageeti wolqqaa gixxidosona .
kalli uttidaageeti namisettidi , qumawu keraa oottoosona; shin namisetti uttidaageeti ha77i kallidosona . mayniyaa laappun naata yelaasu; shin cora naata yelidaara daafuraasu .
&quot; goday woreesinne pattees; qassi i duge si7ooliyan yeggeesinne pude kessees .
goday manqqetteesinne dureyees; qassi i ziqqisseesinne xoqqissees .
i hiyyeesata buhiyaappe denttees . metootanchchatakka bidinttaa pituwaappe denttees; denttidi eta halaqatuura utissees; eta bonchcho araataa laatissees . &quot; ayssi giikko , biittaa baasoti godaassa; i eta bollan sa7aa essiis .
i xoossaa asatu gediyaa naagees; shin iitata i xuman co77u oottana . asi ba wolqqan xoonenna;
godaara eqettiyaageeti liiqana . goday saluwaappe eta bolli dadadan guummana; goday sa7an de7iyaageeta ubbaa pirddana . i ba kawuwaayyo wolqqaa immana; i ba tiyidoogaayyo xoonuwaa immana &quot; yaagada woossaasu .
hegaappe guyyiyan , elqqaani raaman de7iya ba soo biis; shin na7ay sameeli qeesiyaa eelappe garssaara godaayyo oottees .
eela attuma naati iita asata; eti godaa erokkona ,
woykko yarshshuwaa immiya asaayyo qeeseti oottiyo wogaa naagokkona . hegeenne , asi yarshshuwaa yarshshiyo wode , qeesiyaa ashkkaray heezzu achcha birata sirinttaa ekkees; ekkidi ashoy biron porshshishin ,
doyssiyo wogga otuwan woykko keriyan he sirinttaa yeddidi , sirinttay oyqqi kessiyo ay qommo asho gidikkonne efiidi , qeesiyaayyo immees . yarshsho yarshshanawu seelo yiya israa7eela asaa ubbaa eti hagaadan oottoosona .
qassi modhdhuwaa yarshshiyoosan xuugganaappe kasetidi , qeesiyaa ashkkaray yarshshuwaa yarshshiya bitaniyaakko biidi , &quot; qeesee qayye ashoppe attin , doysa asho neeppe ekkenna gishshawu , ayyo xiixxanawu amarida ashuwaa hamma &quot; yaagees .
yaagin bitanee zaaridi , &quot; wogaadan qeeseti modhdhuwaa koyro xuuggona; hegaappe guyyiyan , neeni koyiyoogaa ekka &quot; yaagees; yaagikko qeesiyaa ashkkaray , &quot; chii; taayyo ha77i imma; shin neeni diggikko , taani neeppe wolqqan ekkana &quot; yaagees .
godawu immiyo yarshshuwaa eela naati karido gishshawu , eta nagaray godaa sinttan keehi dariis .
shin sameeli na7atettan de7iiddi , liinuwaa giyo kiriyaappe dadettida eefuude giyo maayuwaa maayidi , godaayyo oottees .
sameela aayyiyaa layttan layttan guutta qoliyaa giigissada , layttaa yarshshuwaa yarshshanawu ba keettaawaara baydda sameelayyo ekkada bawusu .
bin eeli elqqaananne a keettaayyiyo , &quot; ne keettaayyiyaa godaayyo immido na7aa gishshaa goday neeyyo ha maccaasen hara naata immo &quot; yaagidi anjjees; yaatin , eti bantta soo simmoosona .
goday haanno anjjin , shahaarada heezzu attuma naatanne naa77u macca naata yelaasu . na7ay sameeli godaa sinttan dicciis .
eeli keehippe ceeggiis . a naati israa7eela asaa ubbaa bolli oottido ubbabaanne qassi xoossaa dunkkaaniyaa penggiyan godaayyo oottiya maccaasatuura zin77idoogaa siyiis .
siyidi eta , &quot; intte hagaa malabaa ayssi ootteetii ? intte iita oosuwaa taani asa ubbaappe siyays .
ta naatoo , hagaa aggite; godaa asay inttena giyoobaa taani siyidoogee lo77obaa gidenna .
issi asi asa naaqqikko , xoossay awu gaannatana; shin asi godaa naaqqikko , oonee ayyo gaannatanay ? &quot; yaagiis . goday , &quot; taani eta worana &quot; giido gishshawu , eti bantta aawaa seeraa siyennan ixxidosona .
na7ay sameeli godaa sinttaaninne asaa sinttan dicciisinne sabettiis .
issi gallassi xoossaa asi eelakko yiidi a , &quot; goday hagaadan yaagees; ne mayzza aaway aarooninne a so asay gibxxen kawuwaa aylletettan de7iyo wode , taani etayyo qonccaas .
qonccada aarooni ta yarshshiyoosaa pude kiyana mala , ixaanaa cuwayana malanne ta sinttan eefuudiyaa maayana mala , taayyo qeese oottada israa7eela zaretu ubbaappe a dooraas . qassi israa7eela asay taman yarshshiyo yarshsho ubbaa taani ne aawaa zariyaayyo immaas .
taani ta de7iyoosaa shiishshana mala azazido ta yarshshuwaanne immiyoobaa intte ayssi yedhdhi kaa7eetii ? ta asay israa7eeli , taayyo shiishshido yarshsho ubbaappe murutiyaagaa intteyyo miidi orddiyoogan , neeni ne naata taappe aattada ayssi bonchchadii ? yaagees .
&quot; hegaa gishshawu , israa7eela xoossay hagaadan yaagees; &quot; ne zareenne ne aawaa zaree merinawu taayyo oottana &quot; gaas; shin ha77i , hegee taappe haakko ! tana bonchchiyaageeta taani bonchchana; tana kariyaageeta taani kawushshana .
ne zariyan asi ceeggenna mala , taani ne wolqqaanne ne aawaa zariyaa wolqqaa xayssiyo gallassati yaana .
neeni metootana; taani israa7eela asaayyo immiyo anjjuwaa be7ada neeni qanaatana; shin ne zariyan ceeggana asi ooninne baawa .
taani ta yarshshiyoosaappe xayssenna asi de7ikko , a gaasuwan ne ayfee afuxxiiddi qooqananne ne wozanaykka mishuwaa xuugettana; ne daro zeretta ubbay yelagatettan de7iiddi hayqqana .
&quot; ne naati naa77ay hofiniininne piinihaasi issi gallassi hayqqana; hegee neeyyo malaata gidana .
taani taayyo ammanettiya qeesiyaa , ta wozanaadaaninne ta qofaadan oottiyaagaa denttana; taani a zareti de7i be7anaadan oottana; taani doorido kawuwaa sinttan eti ubba wode oottana .
ne zariyan attida ubbay guutta miishsha woykko baso oytta woossanawu yiidi , a sinttan gufannidi , &quot; taani oytta maana mala , qeesetuppe issuwaa sohuwaa malan tana wottarkkii &quot; yaagana yaagees &quot; yaagiis .
na7ay sameeli eelappe garssaara godaayyo oottees; godaa qaalay he wode keehi al77o; ajjuutinne darenna .
ayfee xeellanawu leppin , waayetti xeelliya eeli issi gallassi qammi ba sohuwan zin77iis .
he wode xoossaa xomppee biron to77ibeenna; qassi xoossaa taabootay de7iyo godaa keettan sameeli xiskkees .
xiskkidaashin goday sameela xeesiis; xeesin sameeli , &quot; yee ! &quot; giidi koyiis .
koyidi eelakko woxxi biidi , &quot; neeni xeesin hekko yaas &quot; yaagiis . shin eeli , &quot; taani nena xeesabeykke; baada zin77a &quot; yaagiis; yaagin sameeli biidi zin77iis .
qassikka goday , &quot; sameelaa &quot; yaagidi naa77anttuwaa xeesiis; xeesin sameeli denddidi , eelakko biidi , &quot; neeni xeesin hekko yaas &quot; yaagiis . shin eeli , &quot; ta na7awu , taani nena xeesabeykke; baada zin77a &quot; yaagiis .
sameeli hegee godaa gidiyoogaa eribeenna; ayssi giikko , godaa qaalay biron ayyo qonccibeenna .
goday sameela heezzanttuwaa xeesiis; xeesin denddidi , eelakko biidi , &quot; neeni xeesin hekko yaas &quot; yaagiis . hegan goday na7aa xeesiyoogaa eeli akeekiis; akeekido gishshawu ,
&quot; baada zin77a; i nena xeesiyaabaa gidikko , godawu , yoota; taani ne ashkkaray siyays yaaga &quot; yaagidi yootiis; yootin sameeli ba sohuwaa biidi zin77iis .
hegaappe guyyiyan , goday yiidi hegan eqqidi kaseegaadankka , &quot; sameelaa , sameelaa &quot; yaagidi xeesiis . xeesin sameeli , &quot; yoota; taani ne ashkkaray siyays &quot; yaagiis .
goday sameela , &quot; be7a ! siyiya asa ubbawu hayttawu iitiya issibaa israa7eela bolli taani oottana hanays .
taani eela so asaa bolli haasayido ubbabaa he gallassan koyruwaappe wurssettaa gakkanaassi eela bolli ehaana .
eeli erido nagaraa gishshawu , taani a so asaa bolli merinawu pirddanaagaa ayyo yoota wottaas; ayssi giikko , a naati qanggissiyaabaa oottiyo wode , i eta seeribeenna .
hegaa gishshawu , eela so asaa nagaray yarshshuwaaninne imuwan mulekka atto geetettoppo yaagada taani a so asaassi caaqqaas &quot; yaagiis .
sameeli sa7ay wonttana gakkanaashin zin77iis; wonttin denddidi , godaa keettaa penggiyaa dooyiis . sameeli ajjuutaabaa eelayyo yootanawu yayyiis .
eeli sameela , &quot; ta na7awu sameelaa &quot; yaagidi xeesiis . xeesin sameeli , &quot; yee &quot; giidi koyiis .
koyin eeli hagaadan yaagidi sameela oychchiis; &quot; goday neeyyo yootidobi aybee ? taappe aynne qosoppa; neeni xoossay neeyyo yootidobaappe issibaanne taappe qottikko , xoossay hegaadan ne bolli ootto &quot; yaagiis .
yaagin sameeli aynne qosennan ubbabaa eelayyo yootiis . eeli , &quot; i godaa; i bana lo77aa ootto &quot; yaagiis .
sameeli dicciyo wode goday aara de7ees; sameeli haasayidobaappe issi qaalinne sa7an wodhdhenna .
israa7eela zawan daanappe biidi berssaabeha gakkanaassi , sameeli godaayyo tumu hananabaa yootiyaagaa gidiyoogaa israa7eela asay ubbay eriis .
goday seelon qonccees; yan ba qaalan banatettaa sameelayyo qonccissees . sameeli haasayido qaalay israa7eela ubbaa gakkiis .
israa7eelati pilisxxeematuura olettanawu kiyidosona; israa7eelati eben77eezeran shiiqin , pilisxxeemati afeeqan shiiqidosona .
pilisxxeemati citan citan gididi , israa7eelatuura olettanawu denddidosona; olay suullin , oyddu sha7u israa7eelata worida pilisxxeematun israa7eelati xoonettidosona .
olanchchati galchchidosaa simmido wode , israa7eela cimati , &quot; hachchi goday nuna pilisxxeematun ayssi xoonissidee ? nunaara baanaadaaninne nuna nu morkketu kushiyaappe ashshanaadan godaa maachchaa taabootaa seeloppe ane ehoos &quot; yaagidosona .
hegaa gishshawu , asay seelo kiittin , kiruubetu gidduwan araatan uttiya ubbaappe wolqqaama godaa maachchaa taabootaa ehiidosona . eela naati naa77ati hofiniininne piinihaasi xoossaa maachchaa taabootaara yan de7oosona .
godaa maachchaa taabootay galchchidosaa gakkido wode , israa7eelati ubbay biittay qaaxxana gakkanaashin bantta qaalaa xoqqu oottidi , &quot; godaa maachchaa taabootay gakkiis &quot; yaagidosona .
israa7eelatu wocamaa pilisxxeemati siyidi , &quot; hagee ibraaweti galchchidosan siyettiya , wolqqaama wocamay aybee ? &quot; yaagidosona . godaa taabootay eti galchchidosaa yiidoogaa pilisxxeemati eridi yayyidosona .
yayyidi hagaadan yaagidosona; &quot; xoossay eti galchchidosaa yiis . aayye7ana nunoo ! hagaa malabi hagaappe kase hani erenna .
aayye7ana nunoo ! ha wolqqaama xoossatu kushiyaappe nuna ashshanay oonee ? ha xoossati gibxxeta bazzon bosha ubban shocidaageeta .
inttenoo pilisxxeematoo , minnite ! asadan olettite ! hinna xayikko , intte eta kase aylletettan haaridoogaadan , etikka inttena haarana . hegaa gishshawu , asadan olettite ! &quot; yaagidosona .
pilisxxeemati olettidi , israa7eelata xoonidosona; xoonin israa7eelati bantta dunkkaaniyawu baqatidosona . he olan daro asay goora7ettiis; israa7eela olanchchatuppe hasttamu sha7ay hayqqiis .
xoossaa taabootay omoodettiis; eela naati naa77ay , hofiniininne piinihaasi hayqqidosona .
biniyaama zare gidiya issi bitanee olaa dembbaappe woxxidi , he gallassi seelo gakkiis; gakkidi kayyuwaa erissanawu i ba maayuwaa pooshshidi , ba huuphiyankka biittaa qoliis .
he bitanee gakkiyo wode , eeli ba wozanan xoossaa taabootaabaa hirggido gishshawu , naagiiddi ogiyaa doonan de7iya ba oydiyan uttiis . bitanee katamaa gelidi , hanidabaa yootin , katamay ubbay waasuwaa xulluusiis .
eelikka he waasuwaa siyidi , &quot; hagee ayba waasoo ? &quot; yaagiis . bitanee eesuwan yiidi , eelassi yootiis;
eeli uddufun tammanne hosppun laytta cima gidida , ayfeekka xeelaa aggidi galjjido asa .
bitanee eelassi , &quot; olaa dembbaappe yiidaagee tana; taani hachchi yaappe baqataas &quot; yaagiis . yaagin eeli , &quot; ta na7awu , yaatin waanidee ? &quot; yaagidi oychchiis .
oychchin oduwaa ehiida bitanee , &quot; israa7eelati pilisxxeematu sinttaappe baqatidosona; daro asay wuriis; ne naati naa77ay hofiniininne piinihaasi hayqqidosona; xoossaa taabootaykka omoodettiis &quot; yaagiis .
bitanee xoossaa taabootaabaa yootido wode , penggiyaa matan de7iya ba oydiyaappe eeli guyye kunddiis; kunddidi garbballee meqqin hayqqiis; ayssi giikko , i ceeganne ordde . eeli israa7eela biittan oytamu layttaa daannatiis .
eela na7aa piinihaasa maccaasiyaa yelanawu wodee wurido ixeta . xoossaa taabootay omoodettoogaanne ba bolloynne ba keettaaway hayqqidoogaa a siyido wode , qoppennan maaretay o oyqqin yelaasu .
a hayquwawu matattido wode , yelissiyaageeti , &quot; neeni attuma na7aa yelido gishshawu yayyoppa &quot; yaagidosona; shin etayyo a aynne zaarabeykku; eti giyoobaakka ezggabeykku .
a ba na7aa ikaabooda sunttaasu; xoossaa taabootay omoodettido gishshawunne ba bolloynne ba keettaaway hayqqido gishshawu , &quot; bonchchoy israa7eelatuppe shaahettiis &quot; yaagaasu .
a , &quot; bonchchoy israa7eelatuppe shaahettiis; ayssi giikko , xoossaa taabootay omoodettiis &quot; yaagaasu .
pilisxxeemati xoossaa taabootaa omooddidoogaappe guyyiyan , eben77eezerappe ashddooda efiidosona .
xoossaa taabootaa efiidi , daagoona giyo eeqaa keettaa gelissidi , daagoona matan essidosona .
ashddooda asay wonttetta gallassi guuridi denddido wode , godaa taabootaa sinttan daagooni ba som77uwan biittan gufannidaagaa be7idosona ! daagoona denttidi , kase sohuwan essidosona .
qassikka wonttetta gallassi guuraara denddidi yiidi , eti godaa taabootaa sinttan daagooni ba som77uwan biittan gufannidaagaa be7idosona ! he wode daagoona guuggeenne a naa77u kushee meqerettidi , pengge gophphiyan de7ees; hinkko asatettay aagee dumma attiis .
hegaa gishshawu , daagoona qeesetinne ashddoodan de7iya daagoona keettaa geliya asati ubbay daagoona pengge gophphiyaa hachchi gakkanaashinkka yedhdhi erokkona .
ashddooda katamaa bollinne hegaa heeran de7iya asaa bolli godaa kushee wolqqaamiis; goday eta bollan boshaa yeddidi , kixa harggiyan eta qaxxayiis .
ashddooda katamaa asay hanidabaa be7ido wode , &quot; israa7eela xoossaa kushee nu bollinne nu xoossaa daagoona bolli wolqqaamido gishshawu , israa7eela xoossaa taabootay nu matan gam77oppo &quot; yaagidosona .
yaagidi pilisxxeema halaqata ubbaa banttakko xeesi shiishshidi , &quot; israa7eela xoossaa taabootaa waatonii ? &quot; yaagidi oychchidosona . oychchin halaqati , &quot; israa7eela xoossaa taabootay gaate giyo katamaa bo &quot; yaagidi zaaridosona . yaatin , israa7eela xoossaa taabootaa gaate efiidosona .
shin taabootay gaate gakkidoogaappe guyyiyan , godaa kushee he katamaa bolli wolqqaamidi , keehi gita daganttuwaa daganttiis; yaatidi kataman de7iya asaa naatuppe cimaa gakkanaassi kixa harggiyan shociis .
hegaa gishshawu , xoossaa taabootaa eqiroona katamaa yeddidosona . xoossaa taabootay eqiroona geliyo wode , eqiroona asati hagaadan yaagidi waassidosona; &quot; nunanne nu asaa woranawu israa7eela xoossaa taabootaa nuukko ehiidosona &quot; yaagidosona .
hegaa gishshawu , pilisxxeema halaqata xeesi shiishshidi , &quot; israa7eela xoossaa taabootaa hagaappe diggite; i guyye ba sohuwaa simmo; hegee xayikko , nunanne nu asaa worana &quot; yaagidosona . ayssi giikko , katamaa ubban hayquwaa dagamay de7ees; godaa kusheekka katamaa bolli wolqqaamiis .
hayquwaappe palahida asati kixaa harggidosona; he katamaa waasoynne saluwaa gakkiis .
godaa taabootay pilisxxeema biittan laappun aginaa uttiis .
he wode pilisxxeema asati qeesetanne shareechchota xeesidi , &quot; godaa taabootaa nuuni waatonii ? nuuni guyye a sohuwaa a waati yeddanaakko , nuuyyo yootite &quot; yaagidosona .
yaagin eti , &quot; israa7eela xoossaa taabootaa guyye yeddiyaabaa gidikko , mela yeddoppite; ay hanidinne intte mooruwaa yarshshuwaa ayyo yeddite; yaatikko , intte paxana; a kushee intte bollappe aybissi kichchibeennaakkokka intte erana &quot; yaagidi zaaridosona .
yaagin pilisxxeema asati , &quot; nuuni ayyo yeddanawu bessiya mooruwaa yarshshoy aybee ? &quot; yaagidi oychchidosona . oychchin eti , &quot; inttenanne intte halaqata gakkida boshay issuwaa gidiyo gishshawu , pilisxxeema halaqatu qoodaadan ichchashu worqqa kixatanne ichchashu worqqa ecereta yeddite .
intte he kixaanne intte biittaa bashshiya he eceretu misileta medhdhidi , israa7eela xoossaayyo bonchchuwaa immite; ooni erii intte bollappe , intte xoossatu bollappenne intte biittaa bollappe ba kushiyaa i denttana .
gibxxe asatinne eta kawoy zoriyaa ekkennan ixxidoogaadan , intte ayssi zoriyaa ekkennan ixxeetii ? goday eta iissidi qaxxayin , eti israa7eelata bantta ogiyaa baana mala yeddibookkonaayye ?
&quot; ha77i issi ooratta gaariyaa giigissite; qambbari eta morggen wodhdhi erenna , xanttiya naa77u miizzata he gaariyan waaxite; shin marata etappe duuttidi soo efiite .
godaa taabootaa ekkidi , gaariyaa bollan wottite; mooruwaa yarshshuwaayyo shiishshido worqqa miishshaa saaxiniyaa giddon yeggidi , saaxiniyaa godaa taabootaa matan wottidi , i baana mala yeddite .
shin i biyoosaa xeellite; i ba zawaa oyqqidi , beeti-shemeshi simmidi biyaabaa gidikko , ha gita boshaa nu bolli ehiidaagee godaa; beennabaa gidikko , hagee nu bolli coo gakkiisippe attin , nuna dechchiday godaa kushe gidennaagaa nuuni erana &quot; yaagidi zaaridosona .
eti hegaadan oottidosona; eti xanttiya naa77u miizzata ekkidi , gaariyan waaxidosona; miizzatu maratakka son gorddidosona .
eti godaa taabootaanne qassi worqqa eceretanne kixa milatissi medhdhido misileta yeggido saaxiniyaa gaariyan wottidosona .
hegaappe guyyiyan , miizzati beeti-shemeshi efiya ogiyaa oyqqi sitti giidi , &quot; himbbaa ! &quot; gi waassiiddi biidosona; eti ogiyaara biiddi , ushachchi woykko haddirssi simmibookkona; pilisxxeema halaqati miizzatu geeduwaa kaallidi , beeti-shemesha zawaa gakkanaassi biidosona .
beeti-shemesha asati he wode wombban gisttiyaa cakkoosona; eti pude xoqqu gi xeellidi , taabootaa be7idosona; be7idi ufayttidosona .
gaaree beeti-shemeshiyaa yaasu gade gakkidi , issi gita zaallaa matan eqqiis; eti gaariyaa mittaa qeridi , xuuggiyo yarshshodan he miizzata godaassi yarshshidosona .
leewati godaa taabootaanne worqqa miishshaara de7iya saaxiniyaa gaariyaappe denttidi , gita zaallaa bolli wottidosona . he gallassi beeti-shemesha asati xuuggiyo yarshshuwaa godaayyo yarshshidosona; qassi hara yarshshotakka yarshshidosona .
pilisxxeema halaqati ichchashati hanidabaa ubbaa be7idi , he gallassikka eqiroona simmidosona .
pilisxxeema asati mooruwaa yarshshuwaa godaayyo kiittido worqqa kixati ashddooda , gaaza , asqqaloona , gaatanne eqiroona geetettiya eta ichchashu katamatu sunttan issuwaa issuwaa kiittidoogeeta .
worqqa eceretu qooday pilisxxeema halaqatu ichchashatuyyo de7iya gimbbettida katamatunne gimbbettibeenna moottatu ubbaa keena . eti godaa taabootaa wottido gita zaallay , beeti-shemeshiyaa yaasu gaden de7iyaagee hachchi gakkanaashinkka hegawu markka gididi de7ees .
shin goday beeti-shemesha asaappe amaridaageeta shociis; etappe laappun tammaa woriis; ayssi giikko , eti godaa taabootaa giddo xeellidosona . goday eta asaa suppu oottido gishshawu , asay yeekkiis .
hegaa gishshawu , beeti-shemesha asay , &quot; godaa sinttan , ha geeshsha xoossaa sinttan ooni eqqanawu danddayii ? taabootaynne nuuppe pude ookko baanee ? &quot; yaagiis .
yaagidi qiriyaati-yi7aariiman de7iya asatukko kiitaa yeddidi , &quot; pilisxxeema asati godaa taabootaa zaaridosona; duge yiidi , a pude inttekko ekki biite &quot; yaagidosona .
qiriyaati-yi7aariima asati yiidi , godaa taabootaa efiidosona; efiidi keraa huuphiyan de7iya abinadaaba so ehiidosona . godaa taabootaa naaganaadan , abinaadaaba na7aa el77aazaara dummayidi sunttidosona .
taabootay qiriyaati-yi7aariiman daro wodiyaa gam77iis; hegeenne , laatamu layttaa heera gidiyaagaa . israa7eela asay ubbay azzanidi , godaassi waassiis .
sameeli israa7eela asaayyo ubbaayyo , &quot; kumetta wozanaappe intte godaakko simmikko , allaga xoossatanne asttaarooto giyo xoossiyo intte giddoppe diggite; intte huuphiyaa godaayyo sheedhdhite; a xalaalaayyo kiitettite; yaatikko , i inttena pilisxxeematu kushiyaappe ashshana &quot; yaagidi haasayiis .
hegaa gishshawu , israa7eela asati ba7aalanne asttaarooto bantta giddoppe diggidi , godaa xalaalaayyo goynnidosona .
hegaappe guyyiyan , sameeli israa7eelata , &quot; ubbaykka mixiphpha shiiqite; taani intteyyo yan godaa gaannatana &quot; yaagiis .
yaagin eti mixiphpha shiiqidosona . shiiqidi haattaa duuqqidi , godaa sinttan tigidosona; he gallassi eti xoomidosona; xoomiiddi he sohuwan , &quot; nuuni godaa bolli nagaraa oottida &quot; yaagidi paaxidosona . mixiphphan sameeli israa7eela asaa bolli daannatiis .
israa7eelati mixiphphan shiiqidoogaa pilisxxeema asati siyido wode , eta halaqati israa7eelata olanawu pude kiyidosona . israa7eelati hegaa siyidi , pilisxxeematuyyo yayyidosona .
israa7eelati sameela , &quot; i pilisxxeema asatu kushiyaappe nuna ashshana mala , neeni nuuyyo godaakko , nu xoossaakko , waassiyoogaa aggoppa &quot; yaagidosona .
sameeli issi xammiya dorssa maraa ekkidi , ashuwaa wurssi xuuggiyo yarshshodan godaayyo yarshshiis; yarshshidi israa7eelatu gishshaa godaayyo waassiis; waassin goday ayyo siyiis .
sameeli xuuggiyo yarshshuwaa yarshshiyo wode , pilisxxeemati israa7eelatuura olettanawu shiiqidosona . shin he gallassi pilisxxeematu bolli goday gita dadaa gunttidi daganttin , eti israa7eelatu sinttappe baqatidosona .
israa7eelati mixiphphappe woxxi kiyidi , pilisxxeemata yedettidi , beetikaarappe garssaa gakkanaassi ogiyan woridosona .
hegaappe guyyiyan , sameeli issi shuchchaa ekkidi , mixiphphappenne shenappe gidduwan essiis; essidi , &quot; goday ha77i gakkanaassi nuna maaddiis &quot; yaagiiddi he sohuwaa eben77eezera sunttiis .
pilisxxeema asatikka xoonettidosona; eti israa7eela biittaa bolli naa77anttuwaa woraajjibookkona . sameeli de7ido laytta ubban godaa kushee pilisxxeema asatu bolli wolqqaamiis .
pilisxxeema asati eqiroonappe gaate gakkanaassi israa7eelatuppe omooddido katamati israa7eelatussi simmidosona; israa7eelatikka bantta kase zawaa pilisxxeema asatu kushiyaappe wotti ekkidosona . qassi israa7eela asaynne amoore asay saro de7iis .
sameeli ba de7o laytta ubban israa7eela bollan daannatiis .
sameeli layttan layttan beeteele , gelggalanne mixiphpha yuuyees; i yuuyiyo sohotu ubban israa7eela bollan daannatees .
a keettay raaman de7iyo gishshawu , yaa simmees; simmidi he sohuwankka israa7eela bollan daannatees . i he sohuwan godaayyo yarshshiyoosaa keexxiis .
sameeli cimido wode , ba naata israa7eela bolli daanna oottidi sunttiis .
a bayra na7aa sunttay yuu7eela; kaalo na7aa sunttay abiiya; he naati berssaabehan daannatoosona .
a naati a ogiyaa hemettibookkona . eti bessenna go77aa demmanaayyo wora simmidosona; mattaayiyaa ekkidi , xillo pirddaa mirqqidosona .
hegaa gishshawu , israa7eela cimati ubbay issippe shiiqidi , sameelakko raama katamaa yiidi ,
&quot; hekko neeni cimadasa; ne naati ne ogiyaa hemettokkona; hara kawotetta ubbaadan nuna ayssanawu kawuwaa ha77i nuuyyo suntta &quot; yaagidosona .
eti , &quot; nuna ayssanawu kawuwaa nuuyyo imma &quot; giido yohoy sameela ufayssibeenna . hegaa gishshawu , sameeli godaa woossiis .
woossin goday sameela , &quot; asay nena giyo qaalaa ubbaa siya; ayssi giikko , taani eta bolli kawotennaadan , eti tana ixxidosonappe attin , nena ixxibookkona .
eta taani gibxxeppe kessido gallassaappe doommidi , hachchi gakkanaassi tana aggidi , hara xoossatuyyo goynniiddi de7idosona; simmi ha77i eti ta bolli oottidoogaa ubbaa ne bollikka oottoosona .
ha77ikka eta qaalaa siya; shin eta minttada seera; eta bollan kawotana kawuwaa wogaa eta erissa &quot; yaagiis .
kawuwaa oychchida deriyaayyo goday odido qaalaa ubbaa sameeli yootiis .
i etayyo hagaadan yaagiis; &quot; intte bolli kawotana kawoy inttena oottanabay hagaa: intte attuma naata ekkidi , gaariyaasatanne paraasata kessana; eti a gaariyaa sinttan woxxana .
etappe attaa shaalaqatanne hamssaalaqata , haraata a biittaa goyiyaageetanne a kattaa cakkiyaageeta , qassi haraata a ola miishshaanne a para gaaretu miishshaa oottiyaageeta kessana .
intte macca naatakka efiidi , baayyo shittuwaa giigissiyaageeta , kattiyaageetanne uukkiyaageeta kessana .
intte goshshaappe , woyniyaa turaa sohuwaappenne wogaraa sohuwaappe ubbaappe lo77iyaagaa ekkidi , ba oosanchchatuyyo immana .
kattaappenne woyniyaappe tammaappe issi kushiyaa i ekkidi , ba sunttatuyyoonne ba oosanchchatuyyo immana .
intte attuma ashkkaratappenne macca ashkkaratappe , qassi intte miizzaappenne hariyaappe lo77iyaageeta ekkidi , ba oosuwaa ootissana .
intte dorssaappenne deeshshaappe tammaappe issi kushiyaa i ekkana; inttekka a ashkkarata gidana .
he gallassi intte intteyyo doorido kawuwaappe waassana; shin he gallassi goday intte waasuwaa siyenna &quot; yaagiis .
yaaginkka asay sameela qaalaa siyennan ixxidi , &quot; chii ! chii ! nuussi kawoy de7o .
yaanikko , nuunikka hara kawotettatu ubbaa mala gidana . nu kawoy nuna ayssana; nu sintti aadhdhidi , i nu gishshatawu olettana &quot; yaagidosona .
sameeli asaa qaalaa ubbaa siyiis; siyidi godaayyo yootiis .
yootin goday sameela , &quot; eta qaalaa siya; eta bolli kawuwaa kawoya &quot; yaagiis . sameeli israa7eela asaa , &quot; asay ubbay ba katamaa katamaa simmo &quot; yaagiis .
biniyaama zariyaappe qiisa giyo issi bitanee de7ees; i abii7eela na7aa; abii7eeli xaroora na7aa; xaroori bakoraata na7aa; bakoraati biniyaama zariyaa afiiha na7aa; he bitanee wolqqaama asa .
ayyo saa7oola giyo issi wodalla lo77o na7ay de7ees; israa7eelatu giddon appe aadhdhi lo77iya asi baawa; i hasheppe qommo baggan asa ubbaappe aduqqees .
issi gallassi saa7oola aawaa qiisa hareti bayidosona; bayin qiisi ba na7aa saa7oola , &quot; ashkkaratuppe issuwaa ekkada , dendda; denddada hareta koyanawu ba &quot; yaagiis .
eti efireema gezziyaaranne shaliisha biittaara koyiiddi kanttidosona; shin hareta demmibookkona . qassi shaa7iliima biittaara kanttidosona; shin hegaanikka hareti de7okkona . biniyaama biittaarakka kanttidosona; shin yaanikka demmibookkona .
eti xufa biittaa gakkido wode , saa7ooli banaara de7iya ashkkaraa , &quot; haaya; ane guyye simmoos; hinna xayikko , ta aaway haretubaa qoppiyoogaa aggidi , nuuyyo hirggana &quot; yaagiis .
shin ashkkaray , &quot; be7a ! xoossaa asa issoy ha kataman de7ees . i bonchchettida asa; i odiyo ubbabay tumattees . ane ha77i nuuni yaa boos; ooni erii nuuni baana ogiyaa i nuuyyo yootanaakkonne &quot; yaagiis .
saa7ooli ba ashkkaraa , &quot; nuuni biyaabaa gidikko , ayyo ay immanee ? korjjuwaappe qumay wuriis; nuuni xoossaa asaayyo immiyoobi baawa . nuuyyo aybi de7ii ? &quot; yaagiis .
yaagin ashkkaray saa7oolayyo , &quot; be7a; ta kushiyan issi xaqara biraayyo uruubee de7ees; nuuni baana ogiyaa xoossaa asi nuuyyo yootanaadan ha biraa ayyo immana &quot; yaagidi zaariis .
beni wode israa7eela biittan issi asi xoossaa oychchanawu biiddi , &quot; haayite; ane xeelliyaagaakko boos &quot; yaagees . ayssi giikko , ha wodiyan hananabaa yootiyaagee beni wodiyan xeelliyaagaa geetettees .
saa7ooli ba ashkkaraa , &quot; lo77o; hindda &quot; yaagin , xoossaa asi de7iyo katamaa biidosona .
katamaa pudettaa eti kiyishin , haattaa tikkanawu yiya geela7otuura ogiyan gayttidosona; gayttidi he geela7ota , &quot; xeelliyaagee hagan de7ii ? &quot; yaagidi oychchidosona .
oychchin eti , &quot; ee de7ees; hegaa be7ite; i intteppe sinttan de7ees; eesuwan akko biite . asay hachchi goynniyo xoqqa sohuwan yarshshiyo gishshawu , i nu katamaa yiis .
katamaa intte gelidosaara , i maanawu goynniyo xoqqa sohuwaa kiyennan de7ishin demmana . i gakkennan de7ishin , asay meettaa doommenna; ayssi giikko , yarshshuwaa i anjjanawu koshshees . i anjjidoogaappe guyyiyan , shoobettidaageeti maana . pude biite; intte a ha77i demmana &quot; yaagidosona .
yaagin eti katamaa biidosona; eti katamaa geliyo wode , sameeli goynniyo xoqqa sohuwaa pude biiddi , etaara gayttanawu yiyaagaa be7idosona .
saa7ooli yaanaappe kase gallassi , sameelayyo goday hagaadan yaagidi qonccissi wottiis;
&quot; wontto hannoode biniyaama biittaappe issi bitaniyaa taani neekko yeddana; i ta asaa israa7eela kaalettana mala a tiya; ta asaa pilisxxeema asatu kushiyaappe i ashshana; ayssi giikko , ta asaa waasoy taakko gakkin , taani eta xeellaas &quot; yaagiis .
sameeli saa7oola be7ido wode , goday sameela , &quot; be7a ! taani neeyyo yootido bitanee hagaa; i ta asaa haarana &quot; yaagiis .
saa7ooli penggiyaa matan de7iya sameelakko shiiqidi , &quot; xeelliyaagaa keettay awaanakko hay taayyo yootarkkii ? &quot; yaagiis .
yaagin sameeli saa7oolayyo , &quot; xeelliyaagee tana . hachchi intte tanaara miyo gishshawu , taappe sinttatidi , pude goynniyo xoqqa sohuwaa biite . taani nena wontto guuraara yeddana; ne wozanan de7iya ubbabaa taani yootana .
heezzu gallassaappe kase bayida ne haretubaa gidikko , eti beettido gishshawu , hirggoppa . israa7eela asay ubbay amottiyoy oonee ? nenanne ne aawaa so asaa gidennee ? &quot; yaagiis .
saa7ooli zaaridi , &quot; shin taani israa7eela zare ubbaappe laafiya biniyaama zare gidikkinaa ? ta so asaykka biniyaama zariyaa giddon guuxxiyaagaa gidennee ? neeni ayssi taayyo hagaa malabaa haasayay ? &quot; yaagiis .
hegaappe guyyiyan , sameeli saa7oolanne a ashkkaraa efiidi , aaho wuygiyaa gelissiis; gelissidi he sohuwan shoobettida hasttamu gidiya asaappe qommo baggaara araatan utissiis .
sameeli qumaa kattiyaagaa , &quot; ne matan wottashsha gaada taani neeyyo immido ashuwaa hamma &quot; yaagiis .
yaagin kattiyaagee gedaanne a bollan de7iyaagaa ekki ehiidi , saa7oola sinttan wottiis . sameeli saa7oola , &quot; neeyyo ashshidoogee hagaa; ekkada ma . ayssi giikko , taani imattata shoobboosappe doommada , hagaa neeyyo ashshaas &quot; yaagiis . he gallassi saa7ooli sameelaara miis .
eti goynniyo xoqqa sohuwaappe duge katamaa wodhdhin , sameeli saa7oolayyo keettaa bollan dembbayidi oottidosan hiixaa hiixxin zin77iis .
eti guuraara denddidosona; sa7ay wonttin , sameeli saa7oola he keettaa bollaappe xeesidi , &quot; giiga; taani nena moyssana &quot; yaagiis . saa7ooli giigin , inne sameelinne naa77ay issippe ogiyaa kiyidosona .
eti katamaa gaxaa wodhdhishin , sameeli saa7oola , &quot; ashkkaray nuuppe sinttawu aadhdhana mala yoota &quot; yaagiis; yaagin ashkkaray sinttawu aadhdhiis . aadhdhin sameeli saa7oola , &quot; taani neeyyo xoossay giidobaa odana mala , hagan guuttaa takkashsha &quot; yaagiis .
he wode sameeli tigiyoobaara zaytiyaa ekkidi , saa7oola huuphiyan tigiis; tigidi saa7oola yeridi , hagaadan yaagiis; &quot; ba asaa israa7eela haarana mala goday nena tiyiis gidennee ? neeni a asaa kaalettada , eta yuushuwan de7iya morkketu kushiyaappe eta ashshana . a asaa neeni haarana mala , goday nena tiyidoogawu malaatay hagaa .
neeni hachchi taappe shaahettiyo wode , raaheeli duufuwaa matan , biniyaama zawan de7iya xelxxaaha giyo sohuwan naa77u asatuura gayttana; gayttin eti nena , neeni koshshaa biido hareti beettidosona; ha77i ne aaway hareta qoppiyoogaa aggidi , &quot; ta na7ay xayiis; shin waanooshsha ? &quot; yaagiiddi nebaa hirggees yaagidi yootana .
&quot; neeni he sohuwaappe denddada , taaboora giyo gita mittaa gakkanaashin baana; neeni biishin , xoossaakko beeteele biya heezzu asati nenaara gayttana . etappe issoy heezzu deeshsha marata tookkiis; naa77anttoy heezzu oyttaa tookkiis; heezzanttoy ogoro kumida woyne eessaa tookkiis .
eti nena sarotana; neeyyo naa77u oyttaa eti immana; neeni eta kushiyaappe he oyttaa ekkana .
&quot; hegaappe guyyiyan , neeni pilisxxeema olanchchatu citay de7iyo xoossaa gib77aa giyo katamaa baana . neeni he katamaa gakkiyo wode , diittaara karaabiyaara , pulaaliyaaranne maazinqqiyaara kaa7iiddinne hananabaa yootiiddi , goynniyo xoqqa sohuwaappe duge wodhdhiya hananabaa yootiyaageetu citaara gayttana;
godaa ayyaanay ne bolli wolqqappe wodhdhana; wodhdhin neenikka etaara hananabaa yootana; neeni laamettada hara asa kiyana .
ha malaatati polettiyo wode , ne kushiyan gayttidabaa aybanne ootta; ayssi giikko , xoossay nenaara de7ees .
&quot; neeni taappe sinttatada gelggala aadhdha . taanikka tumuppe xuuggiyo yarshshuwaanne sarotettaa yarshshuwaa yarshshanawu neekko duge baana . taani neekko baada neeni oottanabaa odana gakkanaashin , laappun gallassaa gam77aasa &quot; yaagiis .
saa7ooli sameelappe shaahettishin , xoossay saa7oola wozanaa laammiis; qassi he malaatati ubbay he gallassan hanidosona .
saa7oolinne ashkkaray gib77aa gakkin , hananabaa yootiyaageetu citay aara gayttiis; xoossaa ayyaanay a bolli wolqqappe wodhdhiis; wodhdhin eta giddon hananabaa yootiis .
saa7oola kase eriyaageeti ubbay hananabaa yootiyaageetuura hananabaa yootiyoogaa be7idi , issoy issuwaa , &quot; qiisa na7ay waaniichchidee ? qassi saa7oolikka hananabaa yootiyaageetu zateeyye ? &quot; yaagidosona .
he sohuwan de7iya issi bitanee etayyo , &quot; eta aaway oonee ? &quot; yaagidi zaariis . hegaa gishshawu , &quot; saa7oolikka hananabaa yootiyaageetu zateeyye ? &quot; giyoogee hayse gidiis .
saa7ooli hananabaa yootiyoogaa wurssidoogaappe guyyiyan , goynniyo xoqqa sohuwaa biis .
saa7oola aawaa ishay saa7oolanne ashkkaraa , &quot; awa biidetii ? &quot; yaagiis . yaagin saa7ooli , &quot; hareta koshshaa biida; hareti beettennan xayin , sameelakko biida &quot; yaagiis .
saa7oola aawaa ishay , &quot; hayyanaa sameeli neeyyo giidobaa taayyo yootarkkii &quot; yaagiis .
yaagin saa7ooli ba aawaa ishaayyo , &quot; hareti beettidoogaa sameeli nuuyyo geeshshidi yootiis &quot; yaagiis; shin sameeli , &quot; kawo gidaasa &quot; giidi ayyo odidoogaa yootibeenna .
hegaappe guyyiyan , sameeli mixiphphan israa7eela asaa godaakko xeesi shiishshiis .
shiishshidi eta , &quot; goday , israa7eela xoossay hagaadan yaagees; taani israa7eela gibxxeppe kessaas; gibxxe asatu kushiyaappenne inttena naaqqiya kawotettatu ubbaa kushiyaappe taani ashshaas yaagees .
shin hachchi intte metuwaappenne waayiyaappe ubbaappe inttena ashshiya intte xoossaa ixxideta; ixxidi , chii ! nu bolli kawo kawoya yaagideta . hegaa gishshawu , ha77i intte intte zariyaaninne intte yaran gididi , godaa sintti aadhdhite &quot; yaagiis .
hegaayyo sameeli israa7eela zare ubbaa aattin , saamay biniyaama zariyan wodhdhiis .
biniyaama zariyaa yaran yaran aattin , saamay maaxira yaran wodhdhiis; wurssettan qiisa na7ay saa7ooli doorettiis . eti a koyidosona; shin i beettibeenna .
hegaa gishshawu eti godaa , &quot; biron ha sohuwaa yaana asi de7ii ? &quot; yaagidi oychchidosona . oychchin goday , &quot; ee ! saa7ooli miishshatu giddon qosetti uttiis &quot; yaagiis .
eti woxxi biidi , yaappe a kessi ehiidosona . asaa giddon i eqqiyo wode , hasheppe qommo baggan asa ubbaappe aduqqees .
sameeli asa ubbaayyo , &quot; goday doorido bitaniyaa be7eetii ? ha asaa giddon a milatiyaabi ooninne tumu baawa &quot; yaagiis . yaagin asay ubbay ba qaalaa xoqqu oottidi , &quot; kawoy shemppo gam77o &quot; yaagiis .
hegaappe guyyiyan , sameeli kawotettaa wogaa asaayyo yootiis; xaaxettiya maxaafan he wogaa xaafidi , godaa sinttan wottiis . yaatidi sameeli asa ubbaa huuphiyan huuphiyan a soo a soo yeddiis .
saa7oolikka ba soo gib77a biis; xoossay eta wozanaa bochchido mino asati saa7oolaara biidosona .
shin issi issi pattenna asati , &quot; ha bitanee nuna waatidi ashshanee ? &quot; yaagidosona; eti a karidi , ayyo aynne imota immibookkona . shin saa7ooli co77u giis .
issi aginaappe guyyiyan , amoona biittaa kawoy naa7oosi denddidi , gala7aaden de7iya yaabeesha katamaa dooddidi uttiis . uttin yaabeesha asay ubbay a , &quot; neeni nunaara maachchaa wotta; nuuni neeyyo haarettana &quot; yaagiis .
yaagin naa7oosi , &quot; taani issibaa oottanawu intte eeno giikko , inttenaara maachchaa wottana; hegeenne , taani intteyyo ubbaayyo ushachcha ayfiyaa woocada kessana; yaatada israa7eela ubbaa kawushshana &quot; yaagiis .
yaabeesha cimati ubbay naa7oosa , &quot; israa7eela biitta ubbawu nuuni kiitaa yeddana mala , laappun gallassaa takkashsharkkii; nuna ashshiyaabi ooninne xayikko , nuuni neeyyo kushiyaa immana &quot; yaagidosona .
kiitettidaageeti saa7ooli de7iyoosaa gib77aa biidi , ha yohuwaa asaayyo yootidosona; yootin asay ubbay ba qaalaa xoqqissidi yeekkiis .
he wode saa7ooli ba boorata laaggidi goshshaappe yiyaagee , &quot; asay waanidee ? aybissi yeekkii ? &quot; yaagidi oychchiis; oychchin yaabeesha asay giidobaa ayyo yootidosona .
ha qaalaa saa7ooli siyido wode , xoossaa ayyaanay a bollan wolqqan wodhdhiis; saa7ooli hanqquwaa suulliis .
saa7ooli waaxa boorata ekki muxerettidi , kiitettidaageetun israa7eela biitta ubbawu yeddiiddi , &quot; saa7oolanne sameela kaallidi , kiyenna o booratinne hagaadan muxettana &quot; yaagiis . hegaappe guyyiyan , godaa dagamay asaa bolli wodhdhin , eti issi asadan kiyidosona .
saa7ooli bezeeqan eta shiishshidi qoodido wode , israa7eela asay heezzu xeetu sha7a; yihudaa asay hasttamu sha7a .
eti kiitetti yiidaageeta hagaadan yaagidosona; &quot; biidi yaabeesha gala7aade asatuyyo , wontto xalqqee michchiyo wode , nuuni inttena ashshana yaagidi yootite &quot; yaagidosona . kiitettidaageeti biidi , yaabeesha asatuyyo hegaa yootidosona; yootin eti keehi ufayttidosona .
yaabeesha asati amoona asatuyyo , &quot; nuuni wontto intteyyo kushiyaa immana; intte nuna dosiyoogaadan oottana danddayeeta &quot; yaagidosona .
wonttetta gallassi saa7ooli ba asaa heezzu citan shaakkiis; eti sa7ay wonttiyo wode , amoona asati galchchidosaa gelidi , xalqqee michchana gakkanaassi amoona asata goora7idosona; goora7aappe attidaageeti naa77u asi issippe de7ennaadan ubbay bawu bawu laalettiis .
hegaappe guyyiyan , israa7eela asay sameela , &quot; saa7ooli nu bolli kawotanee ? yaagida asati oonee ? eti oonakko kessite; nuuni eta worana &quot; yaagiis .
shin saa7ooli eta , &quot; issi asinne hachchi hayqqenna; ayssi giikko , goday israa7eela wotti ekkido gallassay hachcha &quot; yaagidi zaariis .
hegaappe guyyiyan , sameeli asaa , &quot; haayite; gelggali boos; biidi yan saa7ooli kawo gidiyoogaa zaarettidi erissoos &quot; yaagiis .
hegaa gishshawu , asati ubbay gelggali biidi , gelggalan , godaa sinttan saa7ooli kawo gidiyoogaa erissidosona . yan sarotettaa yarshshuwaa godaa sinttan yarshshidosona; saa7oolinne israa7eela asay ubbay he sohuwan xoonuwaa baalaa gita ufayssan bonchchidosona .
hegaappe guyyiyan , sameeli israa7eela ubbaa hagaadan yaagiis; &quot; intte taayyo yootido ubbabaa taani siyada , intte bolli kawuwaa kawoyaas .
ha77i simmi inttena kaalettanawu kawoy de7ees . tana gidikko , taani daro de7aasinne cimaas; ta naati inttenaara de7oosona . taani ta yelagatettaasappe hachchi gakkanaashin inttena kaalettaas .
hekko taani hagan eqqaas; godaa sinttaaninne i tiyido kawuwaa sinttan ta bolli markkattite . taani o boora ekkidanaa ? o hare ekkidanaa ? oona cimmidanaa ? oona huqqunnidanaa ? ta ayfiyaa qooqissanawu o kushiyaappe mattaaye miidanaa ? hageetuppe issuwaanne taani oottidobaa gidikko , taani qanxxana &quot; yaagiis .
yaagin eti zaaridi , &quot; neeni nuna cimmabaakka; woykko nuna huqqunnabaakka; neeni asa kushiyaappe aybanne mattaaye mabaakka &quot; yaagidosona .
sameeli eta , &quot; intte ta kushiyan aybanne demmibeennaagawu godaynne i tiyido kawoynne hachchi intte bollan markka &quot; yaagiis . etikka , &quot; ee , i markka &quot; yaagidosona .
sameeli asaa , &quot; musanne aaroona dooridaageenne intte aawata gibxxeppe kessidaagee godaa .
ha77i simmi intteyyoonne intte aawatuyyo goday oottido xillo oosuwawu ubbawu taani inttenaara godaa sinttan mootettanaadan , hagan eqqite .
yaaqoobinne a so asay gibxxe biidi de7ishin , gibxxe asati eta naaqqido wode , intte aawati godaayyo waassidosona; waassin goday musanne aaroona kiittiis; eti intte aawata gibxxeppe kessidi , hagan wottidosona .
&quot; shin israa7eela asati godaa bantta xoossaa dogidosona; dogin goday eta haxoora olanchchatu gadaawaa sisaara kushiyan , pilisxxeema asatu kushiyaaninne moo7aaba kawuwaa kushiyan aattidi immiis; aattidi immin eta olidosona .
eti godaayyo , nuuni nagaraa oottida; nuuni godaa aggidi , ba7aalayyoonne asttaarootiyyo goynnida . shin ha77i neeni nuna nu morkketu kushiyaappe ashsha; nuuni neeyyo goynnana yaagidi waassidosona .
waassin goday geedoona , baaraaqa , yofttaahanne sameela kiittidi , intte yuusho ubban de7iya morkketu kushiyaappe inttena ashshiis; yaatin , intte saro de7ideta .
&quot; amoona asatu kawoy naa7oosi inttekko yiidoogaa be7ido wode , goday intte xoossay intte kawo gidikkokka , intte tana , chii , nuuni nuna haaranawu kawo koyoos yaagideta .
ha77ikka intte dooridi oychchido kawoy hageeho ! be7ite; goday intte bolli kawuwaa wottiis .
godaayyo intte yayyikko , ayyo kiitettikko , a qaalaayyo azazettikko , a azazuwaayyo makkalennan aggikkonne inttekka intte bolli kawotiya kawoykka godaa intte xoossaa kaallikko , yaatikko lo77o .
shin godaa qaalaayyo intte azazettennan ixxikkonne a azazuwaayyo makkalikko , godaa pirdday kase intte aawatu bolli yiidoogaadan , intte bollikka yaana .
&quot; simmi ha77i eqqi bayite; goday intte ayfiyaa sinttan oottiyo ha gitabaa be7ite !
gisttiyaa cahaa wodee ha77a gidenneeyye ? goday dadaanne iraa yeddana mala , taani godaayyo waassana . yaaniyaabaa gidikko , kawuwaa intte oychchidoogee godaa sinttan gita iitatetta gidiyoogaa intte erananne be7ana &quot; yaagiis .
sameeli godaayyo waassiis; goday he gallassi dadaanne iraa yeddiis; hegaa gishshawu , asay ubbay godaanne sameela keehippe yayyiis .
asay ubbay sameela , &quot; nuuni kawuwaa oychchidi , nu nagaraa ubbaa bolli ha iitatettaa gujjido gishshawu , nuuni ne ashkkarati hayqqennaadan nuuyyo godaa ne xoossaa woossarkkii &quot; yaagiis .
yaagin sameeli asaayyo hagaadan yaagiis; &quot; yayyoppite; tumakka intte ha iitatetta ubbaa oottideta; shin intte kumetta wozanaappe godaayyo kiitettiteppe attin , a kaalliyoogaa aggoppite .
maaddenna , ashshennanne pattenna eeqata kaalloppite; ayssi giikko , hegee pattennabaa .
goday ba gita sunttaa gishshawu ba asaa aggenna; ayssi giikko , i inttena ba asa oottanawu ufayttees .
intte gishshawu woossiyoogaa aggada godaa bolli nagaraa oottanaagee taappe haakko; taani inttena lo77onne suure ogiyaa tamaarissana .
godaayyo yayyite; intte kumetta wozanaappe ammanettidi , ayyo kiitettite; intteyyo i oottido gitabaa hassayite .
shin intte iitabaa zaari zaaridi oottikko , inttekka intte kawoykka xayana &quot; yaagiis .
saa7ooli israa7eela bolli naa77u layttaa kawotidoogaappe guyyiyan ,
israa7eelatu giddoppe heezzu asaa dooriis; naa77u sha7ay mikimaasan , beeteele gezziyan saa7oolaara de7ees; issi sha7ay qassi biniyaaman de7iya gib77an yonaataanaara de7ees; attida asaa saa7ooli eta soo soo yeddiis .
yonaataani gebaa7an de7iya pilisxxeema olanchchatu citaa bolli woraajjiis; pilisxxeema asati hegaa siyidosona . hegaappe guyyiyan saa7ooli , &quot; ibraaweti hagaa siyona &quot; giidi , biittaa ubban malkkataa punissiis .
punissin israa7eela asay ubbay , &quot; saa7ooli pilisxxeema olanchchatu citaa bolli woraajjiis; woraajjin ha77i israa7eela asay pilisxxeema asaassi sheneyiyaabaa gidiis &quot; yaagiyo oduwaa siyiis . siyidi asay saa7oolakko gelggala xeesettidi shiiqiis .
pilisxxeema asati israa7eelata olanawu hasttamu sha7u para gaaretuura , usuppun sha7u paraasatuuranne abbaa doonan de7iya shafiyaa keena olanchchatuura shiiqidosona; eti pude biidi , beeti-aweenappe arshsho baggaara de7iya mikimaasan galchchidosona .
israa7eela olanchchati banttawu leelidoogaanne eta citaykka keehippe un77ettidoogaa be7idi , gonggoluwaa giddon , buuraa giddon , zaallatu giddon , kakaa giddooninne haattawu bookko ollaa giddon qosettidosona .
ibraawetuppe aramidaageeti yorddaanoosa shaafaa pinnidi , gaadanne gala7aade biitti biidosona . shin saa7ooli gelggalan attiis; aara de7iya olanchchati ubbay yashshawu kokkoridosona .
saa7ooli sameeli keerido laappun gallassaa gam77iis; shin sameeli gelggali yibeenna; yaatin , saa7oola asay laalettiyoogaa doommiis .
hegaa gishshawu , saa7ooli , &quot; xuuggiyo yarshshuwaanne issippetettaa yarshshuwaa taayyo hammite &quot; yaagiis; ehin saa7ooli xuuggiyo yarshshuwaa yarshshiis .
saa7ooli xuuggiyo yarshshuwaa polosaarakka sameeli gakki wodhdhiis . yaatin , saa7ooli sameela mokkanawu kare kiyiis .
sameeli saa7oola , &quot; hagee neeni oottidoogee aybee ? &quot; yaagiis . yaagin saa7ooli , &quot; asay laalettiyoogaa , neenikka giido wode yabeennaagaanne pilisxxeemati mikimaasan shiiqidoogaa taani be7ada ,
pilisxxeemati tanaara olettanawu ha77i gelggala wodhdhana; taani godaa maaduwaa oychchabeykke; hegaa gishshawu , xuuggiyo yarshshuwaa taani yarshshanawu koshshees gaada qoppaas &quot; yaagidi zaariis .
sameeli saa7oola , &quot; neeni eeyabaa oottadasa; goday ne xoossay neeyyo immido azazuwaa naagabaakka . naagidaakko goday hachchi ne kawotettaa israa7eela bolli merinawu minttanaagaashin .
simmi ha77i ne kawotettay gam77enna; neeni godaa azazuwaa naagabeenna gishshawu , goday ba wozanaadan oottiya asa koyiis; koyidi a ba asaa haaranaadan sunttiis &quot; yaagiis .
hegaappe guyyiyan , sameeli gelggalappe denddidi , biniyaaman de7iya gib77aa biis . bin saa7ooli banaara de7iya asaa qoodiis; qoodin asay usuppun xeetu keena gidiis .
saa7ooli , a na7aa yonaataaninne etaara de7iya asay biniyaaman de7iya gebaa7an galchchidosona; pilisxxeema asatikka mikimaasan galchchidosona .
pilisxxeemati galchchidosaappe woraajjiyaageeti heezzu cuge gididi kiyidosona; etappe issi cugee shu7aala biittan de7iya oofirakko simmidi biis; naa77anttoy beeti-horooni biis;
heezzantto cugee bazzuwaa sinttayida , xabo7iima wombbaa duge xeelliya zawaa ogiyaa oyqqidi biis .
pilisxxeema asati , &quot; ibraaweti bisuwaanne tooraa qoxxoppona &quot; giido gishshawu , israa7eela biitta ubban birata qoxxiyaabi beettibeenna .
hegaa gishshawu , israa7eela ubbay bantta marashaa xeeraa , xikkiyaa , kalttaanne baacaa poshissanawu pilisxxeema asatukko boosona .
marashaa xeeraanne shalkkiyaa poshissanawu hosppun giraame deexxiya biraa qanxxoosona; kalttaa , xikkiyaanne philxxuwaa poshissanawu hegawu baggaa qanxxoosona .
hegaa gishshawu , saa7oolaaranne yonaataanaara de7iya asaa ubbaa kushiyan olaa gallassi toorinne bisoy baawa; shin saa7oolawunne a na7aa yonaataanawu de7ees .
pilisxxeematu cugee mikimaasa pinuwaa baanawu kiyiis .
issi gallassi saa7oola na7ay yonaataani ba ola miishshaa tookkiya wodallaa hagaadan yaagiis; &quot; haaya; hefintta baggan de7iya pilisxxeemati galchchidosaa ane boos &quot; yaagiis . shin ba aawaayyo ha yohuwaa yootibeenna .
he wode saa7ooli gib77a matan migiroonan , roomaane giyo mittaa garssan de7ees . aara usuppun xeetu asatinne
eefuudiyaa maayida qeesee , akiiyi de7oosona . akiiyi ikaabooda ishaanne ahixuuba na7aa; ahixuubi seelon godaa qeese gidida eela na7ay piinihaasi yelidoogaa . yonaataani biichchidoogaa asay eribeenna .
yonaataani pilisxxeemati galchchidosaa gakkanawu pinnanawu qoppiyo pinuwaassi naa77u baggaarakka xeeray puyxatiyo gita zaallati de7oosona; issuwaa sunttay bodeexa; naa77anttuwaa sunttay seena .
zaallatuppe issoy pinuwaassi huuphessa baggaara mikimaasawu baazzatidi de7iyo wode , issoy qassi tohossa baggaara gebaa7awu baazzatidi de7ees .
yonaataani ba ola miishshaa tookkiya wodallaa hagaadan yaagiis; &quot; haaya; ha qaxxarettibeennaageeti galchchidosaa ane hefintti boos . ooni erii , goday nu gishshaa oottanaakkonne; goday daro asan gidin , guutta asan gidin , ashshanaagaa a diggiyaabi aybinne baawa &quot; yaagiis .
yaagin a ola miishshaa tookkiyaagee , &quot; neeni qoppidobaa ubbaa ootta; ba; ta kumetta wozanaappe taani nenaara de7ays &quot; yaagiis .
yaagin yonaataani , &quot; yaanikko haaya; hefintti asaakko pinnidi , asan be7ettana .
eti nuna , nuuni inttekko baanaashin hegan naagite yaagikko , nuuni de7iyoosan takkanaappe attin , etakko bookko .
shin eti , haa nuukko pude kiyite giikko , nuuni pude kiyana; ayssi giikko , hegee goday eta nu kushiyan aattidi immidoogawu nuuyyo malaata gidana &quot; yaagiis .
yaatin , naa77aykka pilisxxeematu qatuwawu banttana bessidosona . bessin pilisxxeemati , &quot; be7ite ! ibraaweti bantta qosettido ollaappe zuummidi kiyoosona &quot; yaagidosona .
qatuwan de7iya asati yonaataananne ola miishshaa tookkiyaagaa xeegidi , &quot; haa nuukko pude kiyite; nuuni inttena bessana &quot; yaagidosona . hegaa gishshawu , yonaataani ba ola miishshaa tookkiyaagaa , &quot; tana kaallada ha pudettaa kiya . goday eta israa7eela kushiyan aattidi immirggiis &quot; yaagiis .
yonaataani ba ola miishshaa tookkiyaagaa kaalettidi , tohuwaaninne kushiyan hambburuucidi pudettaa kiyiis . pilisxxeemati yonaataana kushiyan kunddidosona; kunddin a ola miishshaa tookkiyaagee kaalli kaallidi eta woriis .
he koyro woraajjiyan yonaataaninne a ola miishshaa tookkiyaagee bagga booraso gaden laatamu gidiya asaa woridosona .
hegaappe guyyiyan , gaxa biittan de7iya pilisxxeema asati dagammidosona; ambbaanotinne qatuwan de7iya olanchchati yashshawu kokkoridosona . biittaykka qaaxxiis; hegeenne , xoossaappe kiitettida dagamaa .
saa7ooli biniyaama biittan , gib77an wottido wochchiya asati xeellidi , pilisxxeema olanchchati yaara haara piskki giidi laalettiyaageeta be7idosona .
yaatin , saa7ooli banaara de7iya asata , &quot; ane olanchchata shiishshite; shiishshidi nu giddoppe ooni biidaakko be7ite &quot; yaagiis . yaagin eti shiishshidi qoodiyo wode , yonaataaninne a ola miishshaa tookkiyaagee baynnaagaa be7idosona .
saa7ooli qeesiyaa akiiya , &quot; godaa oychchanawu ane eefuudiyaa haa ekkada ya &quot; yaagiis . he wode akiiyi israa7eela asaa sinttan eefuudiyaa maayees .
saa7ooli qeesiyaara haasayishin , pilisxxeematu qatuwan wocamay dari daridi biis . hegaa gishshawu , saa7ooli qeesiyaa , &quot; eefuudiyaappe ne kushiyaa kessargga &quot; yaagiis .
hegaappe guyyiyan , saa7oolinne a asay ubbay shiiqidi , olaa biidosona . biidi pilisxxeema asati ubbay shabbirettidi , bantta bisuwan issoy issuwaa busakkiiddi de7iyaageeta demmidosona .
kase pilisxxeema asatuura de7idi , etaara pude eti galchchidosaa biida ibraawetikka eta aggidi , saa7oolaaranne yonaataanaara de7iya israa7eela asan gayttidosona .
efireema gezziyan qosetti uttida hara israa7eelatikka pilisxxeemati baqatiiddi de7iyoogaa siyidosona . siyidi , etikka yedetaa uukkiya asan gayttidosona .
goday he gallassi israa7eela asaa ashshiis . beeti-aweena katamaappe hefintti gakkanawukka olay olettiis .
he gallassi israa7eela asati namisan labbanidosona; ayssi giikko , saa7ooli asaa , &quot; sa7ay qammennan de7ishiininne taani ta morkketuyyo halo kessennan de7ishin , quma miya uray qanggettidaagaa gido &quot; yaagidi asaa caaquwan qachchiis . hegaa gishshawu , olanchchatuppe quma doonaakko shiishshida asi ooninne baawa .
olanchchati ubbay muleera woraa giddo geliyo wode , sa7an eessay de7ees .
eti woraa giddon eessay uzuuziyaagaa be7idosona; shin caaquwaa yayyido gishshawu , issi asinne ba kushiyaa doonaakko shiishshibeenna .
shin yonaataani ba aaway asaa caaquwan qachchidoogaa siyibeenna . hegaa gishshawu , ba kushiyan de7iya xam77aa xeeraa ililuwan yeddi kessidi , laacciis; laaccin a ayfee dooyettiis .
hegaappe guyyiyan , olanchchatuppe issoy a , &quot; ne aaway olanchchata ubbaa , hachchi quma miya uray qanggettidaagaa gido yaagidi , caaquwan qachchi wottiis; asay ubbay labbanidoy hegaassa &quot; yaagiis .
yaagin yonaataani hagaadan yaagiis; &quot; ta aaway biittaassi meto medhdhiis . taani ha eessaappe guuttaa laaccin , ta ayfee ay keenaa dooyettidaakko be7a .
asay ba morkketuppe omooddidobaappe hachchi miidabaa gidiyaakko , ayba lo77oo shin; eti worana pilisxxeematu qoodaykka ay keenaa daranaagaa shin &quot; yaagiis .
he gallassi israa7eela asati mikimaasappe ayyaaloona gakkanaashin , pilisxxeemata shoci simmidi daafuridosona .
eti omooduwaa gawuhiyidi , dorssata , miizzatanne marata ekkidosona; ekkidi biittan coo shukkidi , suuttaarakka miidosona .
hegaappe guyyiyan , issi asi saa7oola , &quot; be7a; asay suuttaara de7iya ashuwaa miiddi , godaa bolli nagaraa oottees &quot; yaagiis . yaagin i eta , &quot; intte nagaraa oottideta; wogga shuchchaa eesuwan haa taakko gonddorssite &quot; yaagiis .
zaarettidikka , &quot; kiyidi asaa giddo biite; biidi eta hagaadan yaagite; huuphiyan huuphiyan intte booraanne dorssaa taayyo haa ekki yiite; yaatidi hagan wogaadan shukkidi miite . suuttaara de7iya ashuwaa miidi , godaa bolli nagaraa oottoppite yaaga &quot; yaagiis . hegaa gishshawu , he gallassi qammi asati ubbay ba booraa booraa ehiidi , yan shukkidosona .
saa7ooli he sohuwan godaassi yarshshiyoosaa gimbbiis; godaassi yarshshiyoosaa i gimbbishin , hegee ayyo koyro .
saa7ooli , &quot; ha qammaara duge pilisxxeemata kaallidi ane boos; biidi sa7ay wonttana gakkanaashin , etabaa ubbaa bonqqoos; etakka issuwaanne ashshennan woroos &quot; yaagiis . yaagin eti , &quot; eeno , nena lo77idabaa ubbaa ootta &quot; yaagidi zaaridosona . shin qeesee , &quot; ane hagan xoossaa oychchoos &quot; yaagiis .
hegaa gishshawu , saa7ooli xoossaa , &quot; pilisxxeema asata kaallada boo ? bin neeni eta israa7eelatu kushiyan aattada immuutee ? &quot; yaagidi oychchiis . shin he gallassi xoossay ayyo odibeenna .
yaanin saa7ooli , &quot; olanchchata halaqatoo , ubbay haayite; hachchi ayba nagari oosettidaakkonne ane qoridi demmoos .
israa7eela ashshiya goday ero ! ta na7aa yonaataana gidikkokka , hayqqanawu bessees &quot; yaagiis . shin asaappe issi uraynne qaala qaattibeenna .
hegaappe guyyiyan , saa7ooli israa7eela asaa ubbaa , &quot; intte ubbaykka ya baggan eqqite; taaninne ta na7aa yonaataani ha baggan eqqana &quot; yaagiis . yaagin asati , &quot; eeno , nena lo77abaa ootta &quot; yaagidosona .
hegaappe guyyiyan , saa7ooli godaa israa7eela xoossaa , &quot; taayyo likke zaaruwaa imma &quot; yaagidi woossiis . woossin saamay saa7oola bollinne yonaataana bolli wodhdhin asay geeyiis .
qassi saa7ooli , &quot; ta bollinne ta na7aa yonaataana bolli yeggite &quot; yaagiis . yaagin saamay yonaataana bolli wodhdhiis .
wodhdhin saa7ooli yonaataana , &quot; ane neeni oottidobaa oda &quot; yaagiis . yaagin yonaataani , &quot; taani guutta eessa ililo ta xam77aa xeeraappe laaccaas . hekko taani hagan de7ays; taani hayqqana &quot; yaagiis .
saa7ooli hagaadan yaagiis; &quot; yonaatanaa , neeni hayqqana xayikko , xoossay tana woro ! &quot; yaagiis .
shin asay saa7oola , &quot; yonaataani , israa7eelassi ha gita xoonuwaa ehiidaagee hayqqanee ? hegee mulekka hanenna ! de7o xoossay ero ! a huuphiyaappe issi binnaaninne biittan wodhdhenna; ayssi giikko , i hachchi hagaa xoossaa maaduwan oottiis &quot; yaagidosona . yaatidi asay yonaataana ashshin , i hayqqennan attiis .
hegaappe guyyiyan , saa7ooli pilisxxeema asata yedettiyoogaa aggiis; aggin eti bantta biitti simmidosona .
saa7ooli israa7eela bolli kawotidoogaappe guyyiyan , ubba sohuwaara de7iya ba morkketa oliis; hegeetikka: moo7aabata , amoonata , eedoomata , xooba kawotanne pilisxxeema asata . ba biidosan ubban xooniis .
i minnidi olettiis; amaaleeqa asata xooniis; israa7eela asaa bonqqiyaageetu kushiyaappe ashshiis .
saa7oola attuma naati yonaataana , yishiwanne malkkishuu7a; ayyo bayra na7ee sunttay meraabo; kaalo na7ee sunttay miikaalo .
a keettaayyiyaa ahima7aaxa na7iyo ahino7aamo . a olanchchatu gadaaway a aawaa ishaa neera na7aa abaneera .
saa7oola aawaa qiisinne abaneera aawaa neeri abii7eela naata .
saa7ooli de7ido laytta ubban pilisxxeema asatuura suulo olaa olettiiddi de7iis . mino asa woykko xala asa demmido wode ubban , i he uraa ba olanchchatun gujjees .
sameeli saa7oola , &quot; ba asaa israa7eela bolli neeni kawotanaadan tiyanawu goday kiittidoogee tana; godaa qaalaa siya .
ubbaappe wolqqaama goday hagaadan yaagees; israa7eelati gibxxeppe kiyidi yiyo wode amaaleeqa asati ogiyan etaara eqettido gishshawu , taani amaaleeqa asata qaxxayana .
ha77i ba; baada amaaleeqa asata shoca; etayyo de7iyaabaa ubbaa muleera xayssa; eta ashshoppa; eta maccaa attumaa , xammiyaagaa qucciyaagaa , miizzaa dorssaa , gaameelaanne hariyaa wora yaagees &quot; yaagiis .
yaagin saa7ooli asaa xeegidi , xeleema giyoosan qoodiis; qoodiyo wode tohuwaasay naa77u xeetu sha7a; yihudaappe tammu sha7u asay de7ees .
saa7ooli amaaleeqatu katamaa biidi , issi zanggaaraa giddon geemetti uttiis .
saa7ooli qeena asata , &quot; taani inttena amaaleeqa asatuura issippe bashshenna mala , denddite ! denddidi eta giddoppe kiyite ! hagaappe kichchite ! ayssi giikko , israa7eelati gibxxeppe kiyiyo wode , intte eta ubbaayyo kehideta &quot; yaagiis . yaagin qeena asati amaaleeqa asatu giddoppe kiyidi biidosona .
saa7ooli amaaleeqa asata hawiilappe doommidi , gibxxe sinttan de7iya shura gakkanaashin shociis .
amaaleeqatu kawuwaa agaaga paxa de7ishin , saa7ooli omooddiis; a asaa ubbaa qara bisuwan wori wurssiis .
shin saa7oolinne a olanchchati , agaaganne ubbaappe lo77iya dorssata , miizzata , anqqara marata , galotanne hara lo77obata ubbaa ashshidosona; eti hageeta muleera wori wurssanawu dosibookkona; shin eti laafabaanne karettidabaa muleera xayssidosona .
godaa qaalay sameelakko hagaadan yaagiiddi yiis;
&quot; taani saa7oola kawo kessidoogawu azzanays; ayssi giikko , saa7ooli tana kaalliyoogaa aggiis; ta azazuwaa oottibeenna &quot; yaagiis . yaagin sameeli metootiis; metootidi he qamma kumettaa godaakko waassiis .
maallado guuran sameeli denddidi , saa7oolaara gayttanawu biis; shin asay ayyo , &quot; saa7ooli qarmmeloosa katamaa biis; biidi yan bana hassayissiya hawulttiyaa essiis; hegaappe simmidi , gelggala wodhdhiis &quot; yaagidi yootiis .
yootin sameeli saa7oolakko gakkiis; gakkin saa7ooli sameela , &quot; goday nena anjjo; taani godaa azazuwaa oottaas &quot; yaagiis .
shin sameeli saa7oola , &quot; ha taani siyiyo dorssaa waasoynne miizzaa waasoy aybee ? &quot; yaagiis .
yaagin saa7ooli , &quot; olanchchati hageeta amaaleeqatuppe ehiidosona; eti godaayyo , ne xoossaayyo yarshshanawu , ubbaappe lo77iya dorssatanne miizzata ashshidosona; shin haraata muliyaakka xayssida &quot; yaagiis .
sameeli saa7oola , &quot; ane nangga; goday zino qammi taayyo yootidobaa taani neeyyo odays &quot; yaagiis . yaagin saa7ooli , &quot; oda &quot; yaagiis .
sameeli saa7oola yaagiis; &quot; neeni nena xeellin guutta gidikkokka , israa7eela zaretuyyo kawo gidabeykkii ? israa7eela bolli kawotana mala , goday nena tiyiis .
goday nena , baada amaaleeqa asata iitata muleera xayssa; eti wurana gakkanaashin eta ola yaagidi kiittiis .
yaatin , ayssi godaayyo azazettabeykkii ? ayssi omooduwawu yaaretada godaa sinttan iitabaa oottadii ? &quot; yaagiis .
yaagin saa7ooli , &quot; taani godaa qaalawu azazettaasittennee ! i tana kiittidoogaadan baas; baada amaaleeqa asata wora wurssaas; eta kawuwaa agaaga ehaas .
shin olanchchati omooduwaappe dorssaanne miizzaa ubbaappe lo77iyaageeta , godaayyo , ne xoossaayyo , gelggalan yarshshanawu ekki yiidosona &quot; yaagiis .
sameeli saa7oola , &quot; goday ba qaalawu azazettiyoogan ufayttiyoogaa keenaa xuuggiyo yarshshuwaaninne imotan ufayttii ? be7a; azazettiyoogee yarshshiyoogaappe aadhdhees; qassi ezggiyoogee dorssaa modhdhuwaappe aadhdhees .
ayssi giikko , xibiyoogee shareechchiyo nagaraa mala; qassi otorettiyoogee eeqawu goynniyo iitatettaa mala . neeni godaa qaalaa ixxido gishshawu , goday neeni kawo gidiyoogaa ixxiis &quot; yaagiis .
saa7ooli sameela , &quot; taani nagaraa oottaas; godaa azazuwaanne ne qaalaa toochchaas . taani asaayyo yayyido gishshawu , eti giidobaa oottaas .
hay ta nagaraa atto garkkii; taani godaayyo goynnana mala , tanaara gelggala hinddarkkii &quot; yaagiis .
yaagin sameeli saa7oola , &quot; taani nenaara simmada biikke ! neeni godaa qaalaa ixxido gishshawu , neeni israa7eela bolli kawo gidiyoogaa goday ixxiis &quot; yaagiis .
sameeli saa7oola matappe baanawu denddin , saa7ooli a maayuwaa macaraa oyqqiis; oyqqin maayoy pooshettiis .
sameeli saa7oola , &quot; goday hachchi israa7eela kawotettaa neeppe pooshshiis; pooshshidi neeppe lo77iya ne shooruwaayyo immiis .
israa7eela bonchchoy worddotenna , woykko ba qofaa laammenna; ayssi giikko , ba qaalaa laammanawu i asa gidenna &quot; yaagiis .
yaagin saa7ooli sameela , &quot; taani nagaraa oottaas; shin ta biittaa cimatu sinttaaninne israa7eela asaa sinttan hay tana kawushshopparkkii; taani godaayyo , ne xoossaayyo goynnanaadan , neeni tanaara hinddarkkii &quot; yaagidi zaariis .
hegaa gishshawu , sameeli saa7oolaara issippe gelggala biis; bin saa7ooli godaayyo goynniis .
hegaappe guyyiyan sameeli , &quot; amaaleeqatu kawuwaa agaaga taakko ehiite &quot; yaagidi azaziis . agaagi kokkoriiddi sameelakko yiis; yiidi , &quot; tumu hayqoy hagaadan cammii ! &quot; yaagiis .
yaagin sameeli agaaga , &quot; ne bisoy maccaasata xontta ashshidoogaadan , ne aayyiyaakka maccaasatu giddon xontta attana &quot; yaagiis . sameeli agaaga godaa sinttan gelggalan siifiis .
hegaappe guyyiyan , sameeli denddidi , raama katamaa biis; saa7oolikka ba soo gib77aa biis .
sameeli hayqqana gakkanaashin , saa7oola naa77antto bibeenna; gidikkonne , sameeli saa7oola gishshawu yeekkiis . saa7oola israa7eela bolli kawoyidoogawu goday azzaniis .
goday sameela , &quot; israa7eela bolli i kawo gidenna mala , taani ixxaychchido saa7oola gishshawu , neeni awude gakkanaashin yeekkuutee ? ane kaciyan zaytiyaa kunttada kiya; taani nena beetaliheemiyaa isseyakko kiittays; kawo gidana mala , taani a naatu giddoppe issuwaa doora wottaas &quot; yaagiis .
yaagin sameeli , &quot; taani waanada boo ? saa7ooli siyidi tana worana &quot; yaagiis . goday sameela , &quot; ussa issinniyo ekkada ba; baada , taani godaayyo yarshshanawu yaas yaaga .
isseyakka yarshshuwaasaa xeesa . neeni oottanabaa taani nena bessana; taani neeyyo yootiyoogaa taassi tiya &quot; yaagiis .
yaagin sameeli goday yootidoogaa oottiis; beetaliheeme biis . beetaliheeme katamaa cimati kokkoriiddi aara gayttidosona . eti a , &quot; neeni sarotettawu yaadii ? &quot; yaagidi oychchidosona .
oychchin sameeli , &quot; ee; sarotettawu yaas; taani godaayyo yarshshanawu yaas; inttekka geeyite; yaatidi tanaara yarshshuwaasaa hinddite &quot; yaagiis; qassi isseyanne a naata geeshshidi , yarshshuwaasaa eta xeesiis .
eti yarshshuwaasaa gakkiyo wode , sameeli isseya na7aa eli7aaba be7idi , &quot; tumuppe goday tiyoogee hagan a sinttan eqqiis &quot; yaagidi qoppiis .
shin goday sameela , &quot; a meraa woykko a geesaa adussatettaa xeelloppa; taani a ixxaas . ayssi giikko , taani goday asi xeelliyoogaadan xeellikke; asi som77uwaa xeellees; shin goday wozanaa xeellees &quot; yaagiis .
isseyi abinadaaba xeesidi , sameela sintti aattiis; aattin sameeli , &quot; chii; goday hagaakka dooribeenna &quot; yaagiis .
yaatin , isseyi shaama aattiis; aattin sameeli , &quot; chii; goday hagaakka dooribeenna &quot; yaagiis .
hegaadan oottidi , isseyi ba naata laappunaa sameela sintti aattiis; shin sameeli isseya , &quot; goday hageeta dooribeenna &quot; yaagiis .
hegaa gishshawu , i isseya , &quot; neeyyo de7iya naati hageetu xalaaleeyye ? &quot; yaagidi oychchiis . oychchin isseyi , &quot; ubbaappe kaalo na7ay attiis; shin i dorssata heemmees &quot; yaagiis . yaagin sameeli , &quot; kiittada a ehiissa; i yaana gakkanaashin nuuni yarshshokko &quot; yaagiis .
yaagin isseyi kiittidi , na7aa ehiissiis; he na7ay arssa; ayfiyaara lo77iya puulanchcha . goday sameela , &quot; dendda eqqada tiya; hagee a &quot; yaagiis .
yaagin sameeli kaciyaa zaytiyaa ekkidi , a ishatu sinttan daawita tiyiis . he gallassappe doommidi , godaa ayyaanay daawita bollan wolqqappe wodhdhiis . hegaappe guyyiyan , sameeli denddidi , raama katamaa biis .
godaa ayyaanay saa7oolappe shaahettiis; shaahettin godaappe kiitettida iita ayyaanay saa7oola niqiichchiis .
saa7oola ashkkarati a , &quot; xoossaappe kiitettida iita ayyaanay nena niqiichchees .
nu goday diittaa loytti diixxiya asa koyana mala , ba ashkkarata , hagan de7iyaageeta azazo . xoossaappe kiitettida iita ayyaanay nena oyqqiyo wode , he bitanee diittaa diixxana; i diixxin neeyyo kehana &quot; yaagidosona .
yaagin saa7ooli ba ashkkarata , &quot; diittaa loyttidi diixxiya asa koyidi , taayyo ekki yiite &quot; yaagiis .
ashkkaratuppe issoy saa7oola , &quot; be7a; beetaliheemiyaa isseyayyo diittaa loyttidi diixxiya issi na7ay de7ees . he na7ay xalanne tooranchcha asa; haasayassi cinccanne puulanchcha asa; qassi goday aara issippe de7ees &quot; yaagiis .
yaatin , saa7ooli isseyakko kiittidi , &quot; ne dorssaa heemmiya ne na7aa daawita taayyo yedda &quot; yaagiis .
yaagin isseyi oyttaa , ogoro woyne eessaanne galo dorssa mara issuwaa hariyan caanidi , ba na7aa daawitaara saa7oolayyo yeddiis .
daawiti saa7oolakko yiis; yiidi a oosuwan geliis . saa7ooli daawita keehippe dosiis; daawiti saa7oolayyo ola miishshaa oyqqiyaagaa gidiis .
yaatin , saa7ooli isseyayyo , &quot; daawiti taayyo oottiiddi takkishsho; taani a dosaas &quot; yaagidi kiittiis .
hegaappe simmin , xoossaappe kiitettida iita ayyaanay saa7oola oyqqiyo wode ubban , daawiti diittaa ekkidi ba kushiyan diixxees; diixxin iita ayyaanay a yeddiyo gishshawu , saa7oolayyo keheesinne i paxees .
pilisxxeema asati bantta olanchchata yihudan de7iya sooko giyo sohuwaa olawu shiishshidosona; sookoppenne azeeqappe gidduwan de7iya efesxxamiima giyo issi sohuwan shiiqi uttidosona .
saa7oolinne israa7eelati eela giyo zanggaaran shiiqi uttidosona; uttidi pilisxxeema asatuura olettanawu salppiyan kiyidosona .
pilisxxeema olanchchati issi keran salppin , israa7eelatikka hara keran salppidosona; eta naa77aa zanggaaray shaakkees .
gaate kataman de7iya , gooliyaada giyo issi tooraa qara bitanee pilisxxeemati galchchidosaappe yiis; a geesay usuppun waranne takkaaro .
i ishatamanne laappun kilo giraame deexxiya nahaase birata kootiyaa maayiis; qassi nahaase birata qophiyaa ba huuphiyan wottiis .
nahaase birataa gambbaaliyaa ba tohuwan aattiis; ba hashiyan nahaase birataappe qoxettida xinqqaa tookkiis .
a bodaa toomay shimaynniyaa wonddarashiyaa keena; bodaa ayfee laappun kilo giraame deexxees; gonddalliyaa tookkida issi bitanee a sinttan hemettees .
gooliyaadi eqqidi , qaalaa xoqqu oottidi , israa7eela olanchchatuyyo hagaadan yaagidi gayriis; &quot; intte waanana giidi olawu salppidetii ? taani pilisxxeema asa gidikkinaa ? qassi intte saa7oola ashkkarata gidekketii ? ane intte giddoppe issi asa doorite; he bitanee taakko wodhdho .
he bitanee tanaara olettidi tana worikko , nuuni intte ashkkarata gidana; shin taani a xoonada worikko intte nu ashkkarata gidananne nuussi haarettana &quot; yaagiis .
qassikka he pilisxxeeme bitanee , &quot; taani hachchi israa7eela olanchchata naassays; taayyo issi asa immite; ane naa77ay olettoos ! &quot; yaagiis .
saa7oolinne israa7eelati pilisxxeemiyaa qaalaa siyidi , yeellatidosonanne daroppe yayyidosona .
daawiti yihudaa biittan beetaliheemen de7iya efiraataa isseya na7aa . isseyayyo hosppun attuma naati de7oosona; saa7ooli kawo gididi de7iyo wode , isseyi keehippe cimidanne daro de7ida asa .
isseya attuma naati bayratiyaageeti heezzati saa7oola kaallidi olaa biidosona; olaa biida a heezzu naatu sunttay hagaa; bayray eli7aaba; kaaloy aminadaaba; heezzanttoy shaama .
daawiti naatu ubbaappe kaalo . bayra heezzu naati saa7oola kaallidosona;
shin daawiti ba aawaa dorssata heemmanawu saa7oola mataappe beetaliheeme simerettees .
he pilisxxeemee oytamu gallassawu maalladonne omarssi yiidi , israa7eelata naassees .
issi gallassi isseyi ba na7aa daawitayyo hagaadan yaagiis; &quot; ha xiixettida tiyaappe tammu kilo giraamiyaanne ha tammu oyttata ekkada , ne ishanttuyyo efa; efaada ne ishantti galchchidosaa eesuwan gatta .
ha tammu nuha pilatakka eta shaalaqaayyo efa; ne ishantti waani de7iyaakko be7ada , eti saro de7iyoogawu malaataa etappe ekkada ya .
kawoy saa7ooli , ne ishanttinne israa7eela asay ubbay , pilisxxeema asatuura olettiiddi , eela zanggaaran de7oosona &quot; yaagiis .
yaagin daawiti maallado guuraara denddiis; denddidi dorssaa wudiyaa hara asa henttidi , isseyi azazidobaa caani ekkidi biis . israa7eela olanchchati bantta qaalaa xoqqu oottidi garmmaamiiddi olawu salppishin , daawiti gakkiis .
israa7eela asatinne pilisxxeema asati issoy issuwaakko xeellidi salppidosona .
daawiti ba ehiido miishshaa shinqqiyaa naagiyaagaa kushiyan wottidi , olaa salppiyaa woxxi biidi , ba ishantta sarotiis .
daawiti ba ishanttuura haasayishin , gaateppe yiida tooraa qaray , pilisxxeemiyaa gooliyaadi ba salppiyaappe gaxi kiyidi , haroodeegaadankka israa7eelata naassiis; i naassiyoogaa daawiti siyiis .
israa7eela asay ubbay he bitaniyaa be7ido wode , keehippe yayyidi appe baqatidosona .
israa7eela asay issoy issuwaa , &quot; ha kiyiya bitaniyaa be7idetii ? i tumaappe israa7eela naassanawu kiyiis ! ha bitaniyaa woriya urawu kawoy saa7ooli daro aquwaa immana; qassi ba na7iyookka ayyo immana; a aawaa keettaa asay israa7eelan kawo giiraakka giirenna &quot; yaagidosona .
yaagin daawiti ba matan eqqida asaa , &quot; ha pilisxxeemiyaa woridi , ha yeellaa israa7eelappe qucciya uraassi aybi oosettanee ? ha qaxxarettibeenna pilisxxeemee , de7o xoossaa olanchchata naassiyaagee i oonee ? &quot; yaagidi oychchiis .
oychchin eti a , &quot; ha bitaniyaa woriya urawu hagee hagee oosettana &quot; yaagidi kaseegaadankka ayyo zaaridosona .
daawiti asaara haasayiyoogaa a ishay ubbaappe bayray eli7aabi siyidi , daawita bolli hanqquwaa eexxi kiyiis; eexxi kiyidi , &quot; neeni ha sohuwaa aybissi yaadii ? he amarida dorssata bazzon oonaara yeggadii ? ne otoruwaanne ne wozanaa iitatettaa taani erays; neeni olaa be7anawu yaadasa &quot; yaagiis .
yaagin daawiti , &quot; taani ha77i ay oottidanaa ? haray attikko haasayanawukka danddayikkinaa ? &quot; yaagiis .
daawiti ba ishaa aggidi , hara asaakko simmidi , kaseegaadankka oychchiis; oychchin asay ayyo kaseegaadankka zaariis .
daawiti haasayidoogaa siyida asati saa7oolayyo yootidosona; yootin saa7ooli daawita xeesissiis .
daawiti saa7oola , &quot; ha bitaniyaa gaasuwan o wozanaykka maashoppo; taani ne ashkkaray baada , ha pilisxxeemiyaara olettana &quot; yaagiis .
yaagin saa7ooli daawita , &quot; ha pilisxxeemiyaara neeni olettanawu danddayakka; ayssi giikko , neeni na7a; shin naatettaappe doommidi , i olettiiddi diccida asa &quot; yaagiis .
shin daawiti saa7oola , &quot; taani ne ashkkaray ta aawaa dorssata heemmays; gaammoy woykko beere giyo do7ay yiidi wudiyaappe dorssaa oyqqiyo wode ,
a kaallada taani baada a doonaappe wotta ekkays; taakko simmiyo wode , buuchchaa oyqqada , shoca worays .
taani ne ashkkaray gaammuwaanne beeriyaa woraas; ha qaxxarettibeenna pilisxxeemee de7o xoossaa olanchchata naassido gishshawu , ikka etappe issuwaadan hanana .
gaammuwaanne beeriyaa xugunttaappe tana ashshida goday ha pilisxxeemiyaa kushiyaappekka ashshana &quot; yaagiis . saa7ooli daawita , &quot; ba; xoossay nenaara gido &quot; yaagiis .
hegaappe guyyiyan , saa7ooli ba maayuwaa daawita mayzziis; daawita huuphiyan nahaase birataa qophiyaa wottiis; nahaase birataa kootiyaakka daawita mayzziis .
daawiti ba ola maayuwaa bolli bisuwaa gixxiis; gixxidi hemetti be7iis; shin danddayibeenna; ayssi giikko , hegaa malaa maayuwaa maayi erenna . hegaappe guyyiyan , daawiti saa7oola , &quot; taani hagaa mala maayuwaa maayada meezetabeenna gishshawu , hagaara baanawu danddayikke &quot; yaagidi ola maayuwaa ubbaara qaariis .
daawiti ba hentta gatimaa oyqqidi , shaafaappe muyla shuchcha ichchashata maxi ekkidi , ba qarcciitan yeggiis; ba yambbarshshaa oyqqidi , gooliyaadakko matiis .
gooliyaadikka daawitakko shiiqi shiiqidi matattiis; gonddalliyaa tookkiya bitanee a sinttan de7ees .
i daawita tishshi ootti xeellidi , daawiti na7a gididoogaanne meraa lo77onne arssa gididoogaa be7idi kariis .
karidi daawita , &quot; neeni gatimaa oyqqada ta bolli yaanawu , tana kana gaadiiyye ? &quot; yaagiis; yaagidi ba xoossatu sunttan daawita qanggiis .
i qassikka daawita , &quot; haaya; taani ne ashuwaa saluwaa kafotussinne sa7aa do7atussi immana &quot; yaagiis .
yaagin daawiti pilisxxeemiyaa , &quot; neeni bisuwaa , bodaanne xinqqaa oyqqada ta bolli yaasa; shin taani ubbaappe wolqqaama godaa sunttan , neeni naassido israa7eela olanchchatu xoossaa sunttan ne bolli yays .
hachchi goday nena ta kushiyan aatti immana; taani nena shocana; ne qooriyaakka muuca olana . pilisxxeema olanchchatu ahaa saluwaa kafotuyyoonne sa7aa do7atuyyo taani hachchi immana; yaatin , israa7eelan xoossay de7iyoogaa sa7an de7iya asay ubbay erana .
goday ba asaa ashshanawu toora woykko biso koyennaagaa hagan shiiqida asay ubbay erana; ayssi giikko , olay godaagaa . i inttena ubbaa nu kushiyan aatti immana &quot; yaagiis .
pilisxxeemee denddidi biidi , daawitaara olaa gayttanawu shiiqido wode , daawiti olettiyo baazzawu eesuwan woxxiis .
daawiti ba qarcciitaa giddo kushiyaa yeddidi , issi shuchchaa ekkiis; ekkidi yambbarshshan wottidi yambbaridi , pilisxxeemiyaa som77uwaa caddiis . shuchchay bitaniyawu som77o giddo geliis; yaatin , bitanee biittan gufannidi kunddiis .
yaatidi daawiti pilisxxeemiyaa yambbarshshaaninne shuchchan xooniis . daawiti ba kushiyan bisoy baynnan pilisxxeemiyaa caddidi woriis .
daawiti woxxiiddi biidi , a bolli kiyi eqqidi , pilisxxeemiyaa bisuwaa oyqqidi shoohuwaa giddoppe shoddi ekkidi , a qooriyaa muucidi woriis . pilisxxeema asati bantta tooraa qaray hayqqidoogaa be7ido wode baqatidosona .
israa7eela asaynne yihudaa asay denddidi alaahiiddi , pilisxxeema asata gaatenne eqiroona katamatu penggeta gattanaashin yedettidosona; pilisxxeema asaa ahay gaatenne eqiroona gakkanaashin , shaa7irayma efiya ogiyan ubban kunddiis .
israa7eela asay pilisxxeema asata yedetti simmidi , eti galchchidosaa bonqqidosona .
daawiti pilisxxeemiyaa qooriyaa yerusalaame ehiis; shin pilisxxeemiyaa ola miishshaa ba dunkkaaniyaa giddon wottiis .
daawiti pilisxxeemiyaakko biishin , saa7ooli be7ido wode , olanchchatu halaqaa abaneera , &quot; abaneeraa , ha wodallay o na7ee ? &quot; yaagidi oychchiis . oychchin abaneeri saa7oola , &quot; kawuwawu , ne shemppoy ero taani a erikke &quot; yaagidi zaariis .
kawoy zaaridi , &quot; yaanikko ha wodallay o na7akkonne ane oychchada gakka &quot; yaagiis .
daawiti pilisxxeemiyaa woridi simmidoogaappe guyyiyan , muucido pilisxxeemiyaa huuphiyaa oyqqidosaara , abaneeri a saa7oola sintti ekki efiis .
saa7ooli a , &quot; wodallawu , neeni o na7ee ? &quot; yaagidi oychchiis . oychchin daawiti , &quot; taani beetaliheemiyaa ne ashkkaraa isseya na7a &quot; yaagidi zaariis .
daawiti saa7oolaara haasayiyoogaa wurssidoogaappe guyyiyan , saa7oola na7aa yonaataani daawitaara daro mata dabbotettaa medhdhiis; yonaataani daawita ba huuphedan siiqiis .
he gallassaappe doommidi , saa7ooli daawita banaara wottiis; ba aawaa soo guyye simmennaadan diggiis .
yonaataani daawita ba huuphedan siiqiyo gishshawu , aara maachchaa maacettiis .
yonaataani ba maayido kaabbaa qaaridi , ba ola maayuwaara , ba bisuwaara , ba wonddafiyaaranne ba qabattuwaara issippe daawitayyo immiis .
saa7ooli kiittido ubbabaa daawiti polidi oottiyo gishshawu , saa7ooli daawita ba olanchchatu giddon gadaawa sunttiis; hegee asaa ubbaakka a olanchchatakka ufayssiis .
daawiti pilisxxeemiyaa gooliyaada worin asay soo simmiyo wode , maccaasay ufayssa yettaa yexxiiddinne duriiddi , karaabiyaa baqqiiddinne diittaa diixxiiddi , kawuwaa saa7oola mokkanawu israa7eela katamatu ubbatuppe kiyiis .
maccaasati duriiddi , &quot; saa7ooli sha7aa woriis; daawiti tammu sha7aa woriis &quot; yaagidi yexxidosona .
saa7ooli ha yettay iitin , keehippe hanqqettiis; saa7ooli ba qofan , &quot; daawita , tammu sha7aa woriis giidi , tana , issi sha7aa woriis giidosona; yaatin , kawotettappe attin ayyo aybee attiday ? &quot; yaagiis .
he gallassaappe doommidi , saa7ooli daawita qanaate ayfiyan xeelliis .
wonttetta gallassi iita ayyaanay xoossaappe kiitettidi , saa7oola oyqqiis; oyqqin saa7ooli ba son elumettiis . daawiti haroodeegaadan diittaa diixxiis; diixxishin saa7ooli tooraa ba kushiyan oyqqi uttidaagee ,
&quot; daawita godaara gattada sikkaas &quot; giidi tooraa xonggiis . shin daawiti naa77utoo appe halettiis .
goday saa7oola aggidi daawitaara de7iyo gishshawu , saa7ooli daawitayyo yayyiis .
hegaa gishshawu , saa7ooli daawita ba sinttappe haassidi , sha7u olanchchatussi halaqa kessiis . yaatin , daawiti ba citaa olan kaalettiis .
goday daawitaara issippe de7iyo gishshawu , i oottiyoobay ubbay ayyo injjetiis .
daawiti oottiyoobay ubbay keehippe injjetiyoogaa saa7ooli be7idi , ayyo keehi yayyiis .
shin daawiti eta olan kaalettiyo gishshawu , israa7eelanne yihudaa asay ubbay a siiqidosona .
hegaappe guyyiyan , saa7ooli daawita , &quot; ta na7iyaa bayriyaa meraaba hannaho; taani o neeyyo machcho immana; neeni mino asa gida; yaatada godaa olaa oletta &quot; yaagiis . saa7ooli ba wozanan , &quot; taani a bochchikke; pilisxxeema asati a worona &quot; yaagidi qoppiis .
shin daawiti saa7oola , &quot; kawoora bollotanawu taani oonee ? ta so asaykka aybee ? woykko ta aawaa yaraykka israa7eela asaa giddon aybee ? &quot; yaagiis .
shin saa7oola na7iyaa meraaba daawitawu imettiyo wodee gakkin , mahoola katamaappe yiida , adirii7eela giyo issi bitaniyawu imettaasu .
gidikkonne , saa7oola na7iyaa miikaala daawita siiqaasu; saa7ooli hegaa siyidi ufayttiis .
i ba wozanan , &quot; ayyo pire gidana malanne pilisxxeema asati a worana mala , taani miikaalo daawitayyo immana &quot; yaagidi qoppiis . hegaa gishshawu , saa7ooli daawita , &quot; neeni tanaara bollotanawu hagee neeyyo naa77antto qaada &quot; yaagiis .
qassikka saa7ooli ba ashkkarata xeesidi , &quot; kawoy nenan ufayttiis; a ashkkarati ubbaykka nena dosoosona; ha77i neeni kawuwaara bollota yaagidi xuuran daawitayyo yootite &quot; yaagidi azaziis .
azazin eti i giidoogaadankka daawitayyo yootidosona; shin daawiti etawu , &quot; kawoora bollotanaagee intteyyo laafabaa milatiiyye ? taani hiyyeesanne erettenna asa &quot; yaagidi zaariis .
saa7oola ashkkarati daawiti giidobaa saa7oolayyo yootidosona .
yootin saa7ooli ba ashkkarata , &quot; daawitawu hagaadan yaagidi yootite; kawoy ba morkketu haluwaa kessanawu xeetu pilisxxeema asatu qaaratuwaappe attin , neeppe hara koytaa koyenna yaagite &quot; yaagiis . saa7ooli hegaa giidoogee , &quot; daawiti pilisxxeematu kushiyan hayqqo &quot; giidi qoppido gishshaassa .
saa7oola ashkkarati saa7ooli giidobaa daawitayyo yootidosona; kawuwaara bollotiyoogee daawita ufayssiis . hegaa gishshawu , bullachchaa gallassay gakkanaappe kasetidi ,
daawitinne a asay denddidi biidosona; biidi pilisxxeematuppe naa77u xeetu asaa woridosona . daawiti kawuwaara bollotanawu he asatu qaaratuwaa ehiidi , kawuwaayyo kumettaa qoodidi sheedhdhiis . hegaa gishshawu , saa7ooli ba na7iyo miikaalo daawitayyo immiis .
saa7ooli goday daawitaara issippe de7iyoogaanne a na7iyaa miikaala daawita siiqiyoogaa eriis .
hegaa gishshawu , saa7ooli daawitayyo kaseegaappe aattidi yayyiis . saa7ooli ba de7o laytta ubban daawitayyo morkke gidiis .
pilisxxeeme halaqati olettanawu kiyiyoogaa aggibookkona; shin olawu kiyido paydo ubban saa7oola gadaawatu ubbaappe xoonoy haniyoy daawitassa; hegaa gishshawu , i erettida asa gidiis .
saa7ooli ba na7aa yonaataanayyoonne ba ashkkaratu ubbaayyo , &quot; daawita worite &quot; yaagidi yootiis; shin saa7oola na7ay yonaataani daawita keehippe siiqiis .
hegaa gishshawu , yonaataani daawitassi hagaadan yaagidi odiis; &quot; ta aaway saa7ooli nena woranawu koyees; wontto maallado neeyyo naagetta; issi sohuwan qosettada de7ashsha .
taani ta aawaara baada , neeni qosettido gaden eqqana; taani nebaa ayyo yootada , appe siyidobaa neeyyo yootana &quot; yaagiis .
yonaataani daawitabaa nashshidi , ba aawaa saa7oola hagaadan yaagiis; &quot; kawoy ba ashkkaraa daawita naaqqoppo; ayssi giikko , i nena naaqqibeenna; i oottidobay nena keehi go77iis .
i pilisxxeemiyaa woriyo wode ba shemppuwawu qarettibeenna . goday israa7eela ubbaayyo gita xoonuwaa immiis; hegaa be7ada neenikka ufayttadasa . yaatin , neeni geeshsha asa naaqqanawu ayssi qoppay ? gaasoy baynnan daawita woranawu ayssi koyay ? &quot; yaagiis .
saa7ooli yonaataani yootidobaa siyidi , &quot; de7o xoossay ero , taani daawita worikke &quot; yaagidi caaqqiis .
yonaataani daawita xeesidi , haasayidobaa ubbaa yootiis . yaatidi daawita saa7oolakko ehiis; ehin daawiti saa7oolaara kaseegaadankka de7iis .
haranttuwaakka olay denddiis; daawiti kiyidi pilisxxeema asatuura olettiis; olettidi eta gita shochchaa shocin , eti a sinttappe baqatidosona .
hegaappe simmin , saa7ooli tooraa oyqqidi ba son uttidaashin , iita ayyaanay godaappe kiitettidi a oyqqiis . yaatin , daawiti diittaa diixxishin ,
saa7ooli daawita godaara gattidi sikkanawu tooraa xonggiis; shin daawiti appe halettiis; halettin tooray godan torettiis . he gallassa qammi daawiti baqatidi kessi ekkiis .
hegaappe guyyiyan , &quot; daawita keettaa naagidi , maallado a worite &quot; yaagidi saa7ooli asaa daawita soo kiittiis . yaatin , daawita keettaayyiyaa miikaala , &quot; hachchi qammi neeni ne shemppuwaa ashshana xayikko , wontto hayqqaasa &quot; yaagada daawitayyo yootaasu .
miikaala daawita maskkootiyaara luuxissaasu; luuxissin daawiti baqatidi kessi ekkiis .
miikaala so misiliyaa ekkada arssan zin77issaasu; zin77issada huuphessaara deeshsha ikisiyaa wottaasu; yaatada afalaa mayzzaasu .
daawita omooddidi ehaana mala , saa7ooli asaa kiittiis; kiittin miikaala , &quot; daawiti sakettiis &quot; yaagaasu .
hegaappe guyyiyan , daawita be7ana mala , saa7ooli he asata guyye kiittidi , hagaadan yaagiis; &quot; taani daawita woranaadan a arssaara tookkidi ekki ehiite &quot; yaagiis .
shin asati soo geliyo wode , he so misilee arssan zin77idaagaa demmidosona; a huuphessaara deeshshaa ikisee de7ees .
saa7ooli miikaalo , &quot; neeni ayssi hagaadan oottada tana cimmadii ? ta morkkee kessi ekkanaadan ayssi baqatissadii ? &quot; yaagiis . yaagin miikaala , &quot; i tana , tana kessada yedda; hinna xayikko , taani nena worana yaagiis &quot; yaagada zaaraasu .
daawiti baqati attidi , raaman de7iya sameelakko biis; biidi saa7ooli bana oottido ubbabaa sameelayyo yootiis . inne sameeli raaman de7iya naayoota giyoosan biidi uttidosona .
saa7ooli , &quot; daawiti raaman de7iya naayootan de7ees &quot; yaagiyoogaa siyiis .
siyidi daawita omooddana mala , asaa yaa kiittiis . shin hananabaa yootiyaageetu citay hananabaa yootishiininne sameelikka eqqidi eta kaalettishin eti be7ido wode , saa7ooli yeddido asatu bolli xoossaa ayyaanay wodhdhiis; wodhdhin etikka hananabaa yootidosona .
saa7ooli hegaa siyido wode , hara asaa yeddiis; etikka qassi hananabaa yootidosona . saa7ooli heezzantto asaa yeddiis; yeddin hegeetikka hananabaa yootidosona .
yaatin , i ba huuphiyawu raama baanawu denddiis; biidi seekon de7iya gita ollaa gakkiis; gakkidi , &quot; sameelinne daawitinne awan de7iyoonaa ? &quot; yaagidi oychchiis . oychchin eti , &quot; hinin raaman de7iya naayootan de7oosona &quot; yaagidi zaaridosona .
hegaa gishshawu , saa7ooli raaman de7iya naayoota biis; qassi xoossaa ayyaanay a bollikka wodhdhiis; wodhdhin raaman de7iya naayoota gakkanaashin , hananabaa yootiiddi biis .
bi gakkidi , ba maayuwaa qaaridi , sameela sinttan hananabaa yootiis; he gallassa ubbaanne qammaa ubbaa kallo zin77iis . asay , &quot; saa7oolikka hananabaa yootiyaageetu zateeyye ? &quot; giyoogee hegaassa .
hegaappe guyyiyan , daawiti raaman de7iya naayootappe baqatidi , yonaataanakko biis; biidi yonaataana , &quot; taani ay oottidanaa ? ta mooroy aybee ? ne aaway tana woranawu koyiyoogee , taani a waata qohiinee ? &quot; yaagidi oychchiis .
oychchin yonaataani , &quot; hegee neeppe haakko ! neeni hayqqakka . be7a , guuttabaa gidin , gitabaa gidin , ta aaway taayyo yootennan de7iiddi aybanne oottenna . ta aaway ha yohuwaa taappe ayssi qottii ? hegaatto gidenna ! &quot; yaagidi zaariis .
shin daawiti yonaataana , &quot; neeni tana siiqiyoogaa ne aaway keehi erees; ne aaway baayyo , yonaataani ha yohuwaa eroppo; erikko i azzanana ! yaagiis . shin de7o xoossay ero; ne shemppoy ero; taappenne hayquwaappe gidduwan mexi issi tanggoy attiis &quot; yaagidi caaqqiis .
caaqqin yonaataani , &quot; neeni ootta giidobaa aybanne taani neeyyo oottana &quot; yaagiis .
yaagin daawiti hagaadan yaagiis; &quot; siya , wonttoy aginaa xeeruwaa bonchchiyo gallassa; taani kawuwaara qumaa maana koshshees . shin taani baada wontti pe7in omarssi gakkanaashin , gaden qosettana .
ne aaway tana koyikko , neeni a , daawitanttaso asay ubbay layttaa yarshshuwaa yarshshiyo wode gidiyo gishshawu , beetaliheeme ba katamaa eesuwan baana giidi , tana oychchidi biis yaaga .
yaagin i , yaanikko lo77o yaagikko , tawu ne ashkkarawu saro; shin i hanqqettikko , i tana qohanawu ba qofaa qachchidoogaa hegan era .
nena gidikko , neeni taayyo ne ashkkaraayyo kehabaa ootta; ayssi giikko , neeni tanaara ne ashkkaraara godaa sinttan maacettadasa . shin tanan mooroy de7ikko , tana neeni wora ! ne aawaassi tana aatta immoppa &quot; yaagiis .
yaagin yonaataani , &quot; hegee neeppe haakko ! ta aaway nena qohanawu ba qofaa qachchidobaa taani eridaakko , neeyyo yootikkinaayye ? &quot; yaagidi zaariis .
yaagin daawiti , &quot; ne aaway neeyyo iita zaaruwaa zaarikko , taayyo yootanay oonee ? &quot; yaagidi oychchiis .
oychchin yonaataani , &quot; haaya; gade boos &quot; yaagiis; yaatin , naa77aykka gade biidosona .
bin yonaataani daawita hagaadan yaagiis; &quot; goday israa7eela xoossay ero , taani wontti pe7in ta aawaa qorana . i neeyyo keha qoppikko , taani kiittada nena erissana .
shin ta aaway nena qohanawu koyidabaa gidikko , qassi hegaa taani nena erissennan aggikkonne nena saron moyssa yeddennan aggikko , goday taayyo iito ! goday ta aawaara issippe gididoogaadan nenaarakka issippe gido .
tana asi worennaadan ta de7o laytta ubban aggenna siiquwaa , godaagaa malaa taayyo ootta .
qassi goday daawita morkketa ubbaa biittaappe xoqollido wodekka , ta keettaa asaappe ne siiquwaa haassoppa &quot; yaagiis .
hegaa gishshawu , yonaataani , &quot; goday daawita morkketa achcho &quot; yaagidi daawita keettaa asaara maachchaa maacettiis .
yonaataani daawita ba huuphedan siiqido gishshawu , &quot; neeni tana tumu siiqiyoogaa qonccissanawu ane taayyo naa77anttuwaa caaqqa &quot; yaagidi caaqettiis .
hegaappe guyyiyan , yonaataani daawita , &quot; wontto aginaa xeeruwaa bonchchiyo gallassa; neeni uttiyo sohoy mela de7ikko , neeni baynnaagee erettana .
wontti pe7in omarssi baada , ha metoy doommido gallassi neeni qosettidosan qosetta; qosettada exela giyo zaallaappe guyyeera takkashsha .
taani aybakko zambbiyaabaa milatada , a miyyessaara heezzu zubbeta wonddafiyan dukkana .
hegaappe guyyiyan , ta ashkkaraa , baada zubbeta koya yaagada kiittana; taani a kiittaydda , be7a; zubbeti neeppe ha baggaara de7oosona; taakko ekkada ya yaagiyaabaa gidikko , haaya; ayssi giikko , de7o goday ero , neeyyo sa7i saro; nena aybinne bochchenna .
shin taani ta ashkkaraa , be7a; zubbeti neeppe hini baggaara de7oosona yaagiyaabaa gidikko , neeni aggada ba; ayssi giikko , goday nena wora yeddiis .
neeninne taani haasayido maachchaa gidikko , hegawu neeppenne taappe gidduwan goday merinaayyo markka &quot; yaagiis .
hegaa gishshawu , daawiti gaden qosettiis . aginaa xeeruwaa bonchchiyo gallassay gakkido wode , kawoy saa7ooli qumaa maanawu yiis .
yiidi haroode ba uttiyo sohuwan godaa lanqqen uttiis; yonaataani appe sintta baazzan uttiis; abaneeri saa7oola lanqqen uttiis; shin daawita sohoy mela de7ees .
saa7ooli he gallassa aynne gibeenna; ayssi giikko , saa7ooli , &quot; daawiti aybakko haniis; he gallassaa bonchchennaadan tuniis; tuma i tuniis &quot; yaagidi qoppiis .
shin wonttetta gallassikka , aginawu naa77antto gallassi daawita sohoy mela de7ees . saa7ooli ba na7aa yonaataana , &quot; isseya na7ay zinokka hachchikka qumaa maanawu aybissi yibeennee ? &quot; yaagidi oychchiis .
oychchin yonaataani , &quot; daawiti beetaliheeme baana giidi tana oychchiis;
i tana , nu keettaa asay kataman yarshshuwaa yarshshiyo gishshawunne ta ishaykka tana azazido gishshawu , hay tana yeddarkkii; neeni tana siiqiyaabaa gidikko , ane taani ta ishantta be7anawu bays yaagiis . kawuwaa maadaappe maanawu i yibeennaagee hegaa gishshassa &quot; yaagidi zaariis .
saa7ooli yonaataana bolli hanqquwaa eexxi kiyidi hagaadan yaagiis; &quot; laa geellanne makkalanchcha mishiree na7awu , neeni ne huuphen kawuyyanawunne nena yelida ne aayyiyo kawushshanawu neeni isseya na7aa bagga gididoogaa taani erikkinaayye ?
isseya na7ay ha sa7aa bollan de7ido peeshan ubban neeni woykko ne kawotettay eqqenna . ha77i kiittada taayyo a ehiissa; ayssi giikko , i hayqqanawu bessees &quot; yaagiis .
yaagin yonaataani ba aawaa saa7oola , &quot; i aybissi hayqqii ? i oottidobi aybee ? &quot; yaagidi oychchiis .
oychchin saa7ooli yonaataana woranawu tooraa a bolli xonggiis . hegaa gishshawu , yonaataani ba aaway daawita woranawu qofaa qachchidoogaa eriis .
eridi , hanqquwaa suulliiddi maadaappe denddi eqqiis; ba aaway daawita kawushshido gishshawu yonaataani azzanidi , he aginawu naa77antto gallassaa mibeenna .
maallado yonaataani daawitaara gayttanawu gade biis; biidi banaara issi yelaga na7aa ekki biis .
yonaataani na7aa , &quot; taani wonddafiyan dukkiyo zubbeta woxxada koya &quot; yaagiis; yaagin na7ay woxxiyo wode , zubbiyaa hefintti dukkiis .
na7ay yonaataana zubbee wodhdhido sohuwaa gakkido wode , yonaataani na7aa xeegidi , &quot; zubbee neeppe hini baggaara de7ennee ? &quot; yaagiis .
qassikka yonaataani na7aa , &quot; eesota; ellellada ba; eqqoppa ! &quot; yaagidi ba qaalaa xoqqu oottidi odiis . he na7ay zubbiyaa maxidi ekkidi , ba godaakko ehiis .
na7ay ha yohuwaa aynne erenna; yonaataananne daawita xalaalay eroosona .
yonaataani ba ola miishshaa na7aassi immidi , &quot; tookka ekkada katamaa efa &quot; yaagiis .
na7ay biidoogaappe guyyiyan , daawiti he zaallaa guyyeppe kiyiis; kiyidi yonaataana sinttan gulbbatidi , ba som77uwaa biittaa boshissidi heezzutoo ziggiis . hegaappe guyyiyan , issoy issuwaara yerettidi yeekkidosona; shin daawiti yonaataanappe aaruwaa yeekkiis .
yonaataani daawita , &quot; saro ba; ne giddooninne ta giddon , ne zerettaa giddooninne ta zerettaa giddon , goday merinaayyo markka de7o yaagidi nuuni naa77ay godaa sunttan caaqqida &quot; yaagiis . hegaappe guyyiyan , daawiti denddidi biis; yonaataanikka katamaa guyye simmiis .
daawiti qeesiyaa abimelekakko nooba katamaa biis; abimeleki daawitaara gayttanawu kokkoriiddi yiidi , &quot; neeni aybissi nerkka de7ay ? aybissi hara asi nenaara de7ennee ? &quot; yaagidi oychchiis .
oychchin daawiti qeesiyaa abimeleka , &quot; kawoy tana , taani nena kiittido yohuwaanne azazido azazuwaa ooninne eroppo yaagidi tana issibaa azaziis . ta asati issi sohuwan tanaara gayttanaadan yootaas .
ha77i ne kushiyan aybi de7ii ? ichchashu bashe oytta woykko de7idabaa aybanne taayyo immarkkii &quot; yaagiis .
yaagin qeesee daawita , &quot; asi ubbi miyo oytti taayyo baawa; shin geeshsha oyttay de7ees; he asati banttana maccaasappe naagidabaa gidikko , eti maanawu danddayoosona &quot; yaagiis .
yaagin daawiti qeesiyaa , &quot; tuma nuuni ha kiitawu kiyoosappe doommidi , maccaasaappe naagettida; haray atto geeshsha gidenna kiitaa wodekka eta asatettay geeshsha; hachchi usa aadhdhidi geeyanawu koshshennee ! &quot; yaagiis .
hegaa gishshawu , qeesee daawitayyo geeshsha oyttaa immiis; ayssi giikko , qeesiyaayyo de7iyay ho77iya oyttaa a sohuwan wottanawu godaa sinttappe denttido geeshsha oyttaa xalaala .
saa7oola ashkkaratuppe issi bitanee he gallassa godaa sinttan naagiiddi de7ees; a sunttay doyqa; i eedooma biittaa asa; saa7oola mehiyaa heemmiyaageetuyyo i halaqa .
daawiti abimeleka , &quot; toori woykko bisoy neeyyo de7anddeeshsha ? kawuwaa kiitay eesoyido gishshawu , taani ta bisuwaa woykko hara ola miishshaa ehabeykke &quot; yaagidi oychchiis .
oychchin abimeleki , &quot; neeni eela zanggaaran worido pilisxxeemiyaa gooliyaada bisoy hagan de7ees; curqqan i xaaxettidi , eefuudiyaa giyo maayuwaappe guyye baggaara de7ees . neeni koyiyaabaa gidikko a ekka; appe attin , hara bisoy hagan baawa &quot; yaagidi zaariis . yaagin daawiti , &quot; hegaa mala hara bisoy baawa; a taayyo hamma &quot; yaagiis .
he gallassi daawiti denddidi , saa7oolappe baqatidi , gaate katamaa kawuwaa akiishakko biis .
shin akiisha oosanchchati , &quot; hagee daawiti ba biittan kawo gidenneeyye ? qassi maccaasati yexxiiddinne duriiddi , saa7ooli sha7aa woriis; daawiti tammu sha7aa woriis yaagidi sabbido bitaniyaa gidenneeyye ? &quot; yaagidosona .
daawiti eta haasayaa ba wozanan oyqqidi , gaate kawuwaa akiisha keehippe yayyiis .
hegaa gishshawu , daawiti eta sinttan wozani boshettido asa milatiis; eti a oyqqana haniyo wode , gooyiyaabaadan kare penggiyaa ifittaa qaaceretteesinne buuchchaara duge zaaridi saassuwaa lokkayees .
akiishi ba oosanchchatuyyo , &quot; be7ite; hagee bitanee gooyees . intte ayssi a taakko ehiidetii ?
ha bitanee ta sinttan gooyanaadan intte ehiidoogee , ta matan hari gooyiyaabi xayiineeyye ? ha bitanee ta soo gelanawu bessiiyye ? &quot; yaagiis .
daawiti gaate katamaappe baqatidi , adulaama katamaa matan de7iya gonggoluwaa biis; a ishanttinne a aawaa so asay ubbay hegaa siyido wode , eti yaa duge akko wodhdhidosona .
metootidaageeti , woykko acuwan gelidaageeti , woykko sa7ay iitidoogeeti ubbati daawitakko shiiqidosona; shiiqin i etayyo halaqa gidiis . issi oyddu xeetaa gidiya asay aara de7ees .
daawiti he sohuwaappe denddidi , moo7aaban de7iya mixiphpha biis; biidi moo7aaba kawuwaa , &quot; xoossay taayyo oottanabaa taani erana gakkanaassi ta aayyiyoonne ta aawaa ne achchan wotissarkkii &quot; yaagidi woossiis .
hegaa gishshawu , daawiti eta moo7aaba kawuwaa achchan wottiis; qatuwaa giddon daawiti qosetti uttido wode ubban eti kawuwaa achchan de7idosona .
hegaappe guyyiyan , hananabaa yootiya gaadi daawitakko yiidi , &quot; qatuwaa giddon gam77oppa; ha sohuwaappe denddada yihudaa biitti ba &quot; yaagiis; yaagin daawiti he sohuwaappe hereta woraa biis .
daawitinne a asay beettidoogaa saa7ooli siyiis; saa7ooli gib77a katamaa matan de7iya keran , taamaariskka giyo mittaa garssan tooraa oyqqidi uttiis; a oosanchchati a dooddidi eqqidosona .
saa7ooli eta , &quot; inttenoo , biniyaama asatoo , siyite ! isseya na7ay goshshaanne woyniyaa tokkiyoosaa intte ubbaayyo immanee ? shaalaqatanne mato halaqata oottidi inttena sunttanee ?
intte ubbay ta bolli maqettideta; ta na7ay isseya na7aara maachchaa maacettidoogaa ooninne taayyo yootibeenna . intteppe issi asinne taayyo qarettenna; hachchiigaadankka ta na7ay ta ashkkaraa tana worissanawu denttidoogaa ooninne taayyo yootibeenna &quot; yaagiis .
yaagin saa7oola oosanchchatuura eqqida eedoomiyaa doyqi saa7oola , &quot; isseya na7ay ahixuuba na7aa abimelekakko nooba katamaa biidaagaa taani be7aas .
abimeleki daawiti oottanabaa godaa oychchiis; yaatidi daawitayyo shinqqiyaa immiis; qassi pilisxxeemiyaa gooliyaada bisuwaakka ayyo immiis &quot; yaagiis .
hegaappe guyyiyan , ahixuuba na7aa qeesiyaa abimelekanne nooba kataman qeese gididi de7iya a aawaa so asaa ubbaa kawoy xeesissin , eti kawuwaakko yiidosona .
saa7ooli abimeleka , &quot; ahixuuba na7awu , siya &quot; yaagiis . yaagin abimeleki , &quot; ero ta godawu &quot; yaagiis .
saa7ooli a , &quot; neeninne isseya na7ay ta bolli aybissi maqettidetii ? neeni ayyo oyttaanne bisuwaa immada , i tana woranawu denddana mala , ayyo xoossaa ayssi oychchadii ? &quot; yaagiis .
yaagin abimeleki kawuwaa , &quot; ne ashkkaratu ubbaa giddon daawitadan ammanettiyay , kawuwaara bollotiday , nena naagiyaageeta azaziyaynne ne so asaa giddon keehippe bonchchettiyay hari oonee ?
taani ayyo xoossaa oychchishin , hagee tawu koyro ? akkaykka ! kawuwawu , tana ne ashkkaraa woykko ta aawaa so asa ubbaa aynne mootoppa; ayssi giikko , taani ne ashkkaray ha yohuwaa guutta gidin gita gidinkka mule erikke &quot; yaagiis .
yaagin kawoy , &quot; abimelekaa , neeninne ne aawaa keettaa asay ubbay hayqqana &quot; yaagiis .
hegaappe guyyiyan , saa7ooli ba matan eqqidi naagiyaageeta , &quot; godaa qeeseta worite; ayssi giikko , etikka daawita maaddidosona; daawiti baqatidoogaa eriiddi , taayyo yootibookkona &quot; yaagiis . shin kawuwaa oosanchchati godaa qeesetu bolli bantta kushiyaa wottennan ixxidosona .
yaanin kawoy doyqa , &quot; qeeseta neeni wora &quot; yaagidi azaziis . azazin eedoomiyaa doyqi qeeseta shociis; shocidi he gallassi eefuudiyaa maayida hosppun tammanne ichchashu qeeseta i woriis .
hegaa bollikka qeesetu katamaa , nooba qara bisuwan busakkiis; he kataman de7iya attumaa , maccaa , naata , yiirata , meheta , haretanne dorssata qara bisuwan doyqi suppu oottiis .
shin ahixuuba na7aa abimeleka naatuppe abiyaataara geetettiya issi na7ay kessi ekkidi , daawitakko baqatiis .
baqati biidi , saa7ooli godaa qeeseta woridoogaa daawitayyo yootiis .
daawiti abiyaataara , &quot; eedoomiyaa doyqi he sohuwan de7iyoogaa taani be7ido wode , i saa7oolayyo yootanaagaa he gallassi eraas . ne aawaa so asaa ubbaa hayquwawu oyshettiyay tana .
simmi neeni tanaara de7a; yayyoppa . nena woranawu koyiya uray tana woranawu koyiyaagaa; shin neeni ta achchan saro de7ana &quot; yaagiis .
&quot; pilisxxeema asati qa7iila katamaa oloosona; awudiyaakka bonqqoosona &quot; yaagiyo oduwaa daawiti siyiis .
siyidi daawiti godaa , &quot; taani baada pilisxxeema asata oloo ? &quot; yaagidi oychchiis . goday daawita , &quot; ba; pilisxxeema asata ola; qa7iila katamaa ashsha &quot; yaagiis .
shin daawita asati , &quot; nuuni hagan yihudaa biittan de7iiddinne yayyoos; shin pilisxxeema asatuura olettanawu nuuni qa7iila katamaa biiddi , waani aatti yayyanddoniishsha ! &quot; yaagidosona .
hegaa gishshawu , daawiti zaarettidi godaa oychchiis; oychchin goday a , &quot; pilisxxeema asata taani neeyyo aatta immana; dendda; denddada qa7iila katamaa ba &quot; yaagiis .
daawitinne a asay qa7iila katamaa biidi , pilisxxeema asatuura olettidosona; olettidi eta mehiyaa di77idosona . etappe daro asaa woridi , daawiti qa7iila katamaa asaa ashshiis .
abimeleka na7ay abiyaataari daawitakko qa7iila katamaa baqatiyo wode , eefuudiyaa giyo maayuwaa ekki biis .
daawiti qa7iila katamaa biidoogaa saa7ooli siyiis; siyidi , &quot; xoossay daawita ta kushiyan aatti immiis; ayssi giikko , ifittaynne hiraaqoy de7iyo katamaa gelidi , barkka qashettiis &quot; yaagiis .
qa7iila katamaa biidi , daawitanne a asaa dooddana mala , saa7ooli ba olanchchata ubbaa xeesiis .
saa7ooli ba bolli iitabaa maqettidoogaa daawiti eriis; eridi qeesiyaa abiyaataara , &quot; eefuudiyaa haa ekka ya &quot; yaagiis .
hegaappe guyyiyan daawiti , &quot; abeet godawu , israa7eela xoossawu , ta gaasuwan saa7ooli qa7iila katamaa bashshanawu maqettidoogaa taani ne ashkkaray wurssada siyaas .
qa7iila katamaa asay tana saa7oolayyo aattidi immaneeshsha ? taani ne ashkkaray siyidoogaadan saa7ooli tumukka haa yaaneeshsha ? abeet godawu , israa7eela xoossawu , taayyo ne ashkkaraayyo yootarkkii &quot; yaagiis . yaagin goday daawita , &quot; ee; saa7ooli yaana &quot; yaagidi zaariis .
daawiti , &quot; qa7iila katamaa asati tananne ta asaa saa7oolayyo aattidi immaneeshsha ? &quot; yaagidi zaarettidikka godaa oychchiis . oychchin goday , &quot; ee; eti inttena aattidi immana &quot; yaagiis .
daawitinne usuppun xeetu gidiya asay qa7iila katamaappe kiyidi , issisaappe issisaa hemetaa oyqqidosona . daawiti qa7iila katamaappe baqatidoogaa saa7ooli siyido wode , baanawu qoppidoogaa aggi bayiis .
daawiti bazzo qatotuuninne ziifa bazzuwan de7iya keratun de7iis . saa7ooli a demmanawu ubba gallassi koyees; shin xoossay a saa7oola kushiyan aatti immibeenna .
daawiti ziifa bazzuwan de7iya horeesha giyoosan de7ishin , saa7ooli bana woranawu kiyidoogaa daawiti eriis .
saa7oola na7aa yonaataani denddidi , daawitakko horeesha biis; biidi daawita godan wolqqaa demmanaadan minttettiiddi ,
&quot; yayyoppa; ta aawaa saa7ooli nena kushiyaaninne bochchenna; neeni israa7eela bolli kawotana; taanikka neeppe garssaara haarana; haray atto ta aaway saa7oolikka hegaa erees &quot; yaagiis .
eti naa77aykka godaa sinttan issoy issuwaara maacettidosona; daawiti horeeshan gam77in yonaataani ba soo biis .
ziifa asati saa7oolakko gib77a katamaa biidi , &quot; daawiti yasemoonappe tohossa baggaara hakiila deriyaa bolli horeesha qatuwan nu matan qosetti uttiis .
nu kawuwawu , ha77ikka neeni dosido wode haa duge wodhdha; yaatikko , nuuni a ne kushiyan aatti immana &quot; yaagidosona .
yaagin saa7ooli eta , &quot; intte taayyo qarettido gishshawu , inttena goday anjjo .
biidi ane gujjidikka geeshshite; daawiti darotoo awa biyaakkonne qassi yan ooni a be7idaakko , qoridi erite; ayssi giikko , i keehi cincca giyoogaa taani siyaas .
daawiti qosettiyo sohota ubbaa be7idi , muruta yohuwaa ekkidi , taakko simmidi yiite . hegaappe guyyiyan , taani inttenaara baana; i he heeran de7ikko , taani a kumetta yihudaa yaraa giddon demmana gakkanawu koyana &quot; yaagiis .
hegaa gishshawu , eti saa7oolappe sinttatidi ziifa biidosona . daawitinne a asay yasemoonappe tohossa baggaara de7iya maa7oona bazzuwan aaraba giyo garan de7oosona .
saa7oolinne a asay daawita koyanawu biidosona . daawiti hegaa siyido wode , zaallaakko wodhdhidi , maa7oona bazzuwan uttiis . saa7ooli hegaa siyido wode maa7oona bazzuwaa daawita koyiiddi biis .
saa7ooli deriyaappe issi bagga miyyiyaara bees; daawitinne a asay hinkko bagga miyyiyaara boosona . eti saa7oolappe baqatanawu eesotoosona; ayssi giikko , saa7oolinne a asati , daawitanne a asata oyqqanawu mati uttidosona .
shin kiitettidaagee saa7oolakko yiidi , &quot; haaya ! pilisxxeema asati biittaa bolli woraajjidosona &quot; yaagiis .
saa7ooli daawita koyiyoogaa aggidi , pilisxxeema asatuura olettanawu biis . hegaa gishshawu , he sohoy &quot; shaakkiya zaallaa &quot; geetettiis .
daawiti he sohuwaappe kiyidi , enggaada katamaa matan de7iya qatotun uttiis .
saa7ooli pilisxxeema asata yedettiyoosaappe simmin , &quot; daawiti enggaada katamaa matan de7iya bazzuwan de7ees &quot; giidi ayyo yootidosona .
israa7eela ubbaa giddoppe doorettida heezzu sha7u asaa saa7ooli ekkidi , daawitanne a asaa koyanawu , &quot; wora deeshshati geessiyo zaallaa &quot; giyoosaa mati biis .
saa7ooli ogiyaa doonan dorssaa birddiyaa matan de7iya gonggoluwaakko yiis; yiidi sheeshshawu uttanawu gonggoluwaa giddo geliis . geliyo wode daawitinne a asay gonggoluwaayyo giddokko shiiqidi uttidosona .
daawita asay a , &quot; hekko taani ne morkkiyaa ne kushiyan aatta immana; neeni a ne koyidoogaadan oottana yaagidi goday neeyyo yootido gallassay hachcha &quot; yaagidosona . daawiti saa7oola erissennan shiiqidi , saa7oola maayuwaa xeeraappe qanxxi ekkiis .
qanxxidoogaappe guyyiyan , daawiti ba wozanan azzaniis .
azzanidi daawiti ba asata , &quot; goday tiyidi kawoyido ta godaa taani hegaa oottanaagaa woykko a bolli ta kushiyaa denttanaagaa goday taappe haasso; ayssi giikko , goday tiyidi kawoyidoogee a &quot; yaagiis .
daawiti hagaadan seeridi , saa7oola ba asan boshissennan diggiis . saa7ooli gonggoluwaa giddoppe kiyidi , ba ogiyan geliis .
saa7ooli biidoogaappe guyyiyan , daawiti gonggoluwaa giddoppe kiyidi , saa7oola , &quot; ta godawu , kawuwawu ! &quot; yaagidi xeesiis; xeesin saa7ooli guyye simmidi xeelliis; daawiti biittan duge gufannidi , saa7oolayyo ziggiis .
yaatidi daawiti saa7oola , &quot; daawiti nena qohanawu koyees giya asatu qaalaa neeni aybissi siyay ?
ha gonggoluwaa giddon goday nena hachchi taayyo aatti immidoogaa neeni ne ayfiyan be7adasa; taani nena woranaadan amaridaageeti tana denttettidosona; shin taani , goday tiyidi kawoyidoogaa i gidiyo gishshawu , taani ta godaa bolli ta kushiyaa denttikke yaagada nena ashshaas .
ta aawawu , be7a; ta kushiyan de7iya ne maayuwaa xeeraa hagaa xeella ! ne maayuwaa xeeraappe qanxxa ekkaas; shin nena worabeykke; taani nena qohabeennaagaanne makkalabeennaagaa akeekada era; taani nena qohabeykke; shin neeni tana woranawu shankkataasa .
nebaanne tabaa goday pirddo; goday neeni tana qohidoogaa haluwaa kesso; shin taani ne bolli ta kushiyaa denttikke .
beni wode , iitaa oottiyaageetuppe iitabi kiyees yaagiyo leemisoy de7ees; hegaa gishshawu , taani nena kushiyaaninne bochchikke .
israa7eela kawoy o bolli kiyidee ? neeni oona oyqqanawu koyay ? hayqqida kanaa woykko kasttolliyaa koyay ?
goday nu giddon daannato; nebaanne tabaa i pirddo; ta yohuwaa xeellidi , ta gishshawu i mootetto; ne kushiyaappe tana i ashsho &quot; yaagiis .
daawiti saa7oolayyo haasayiyoogaa wurssido wode , saa7ooli daawita , &quot; ta na7awu daawitaa , hegee ne qaalee ? &quot; yaagiis; yaagidi saa7ooli ba qaalaa xoqqissidi yeekkiis .
qassikka daawita , &quot; neeni taappe aadhdhida xillo; ayssi giikko , taani neeyyo iitabaa oottin , neeni taayyo lo77obaa oottadasa .
goday tana hachchi neeyyo aatti imminkka neeni tana worabeenna gishshawu , taayyo neeni oottido lo77obaa tana bessadasa .
asi ba morkke demmidi qohennan yeddiiyye ? neeni taayyo hachchi oottido kehatettaa gishshawu , goday nena anjjo .
ha77ikka neeni israa7eelawu kawo gidanaagaanne israa7eela kawotettay ne maataa garssan eqqanaagaa taani erays .
ha77i simmi taappe guyyiyan , ta zerettaa neeni duuttennaadaaninne ta sunttaakka ta aawaa keettaappe quccennaadan godaa sunttan taayyo caaqqa &quot; yaagiis .
yaagin daawiti saa7oolayyo caaqqiis . hegaappe guyyiyan , saa7ooli ba soo simmidi biis; daawitinne a asay pude qatuwaa biidosona .
sameeli hayqqiis; hayqqin israa7eela asati ubbay shiiqidi , ayyo yeekkidosona; raama kataman de7iya a son moogidosona . hegaappe guyyiyan , daawiti paaraana bazzuwaa biis .
maa7oonan issi bitanee de7ees; he bitaniyaayyo aqoy qarmmeloosan de7ees; i daro dure; issi sha7u deeshshatinne heezzu sha7u dorssati ayyo de7oosona . i eta ikisiyaa qarmmeloosa kataman meedees .
he bitaniyaa sunttay naabaala; a keettaayee sunttay abigaalo . a eranchchanne puulanchcha maccaasa; shin i keettaaway meqetti baynna iita asa . i kaaleebaa yara .
daawiti bazzuwan de7iiddi , dorssaa ikisiyaa naabaali meediyoogaa siyiis .
daawiti tammu wodallata hagaadan yaagidi kiittiis; &quot; naabaalakko qarmmeloosa katamaa biidi , ta sunttan a sarotite;
saro de7ay ! neenikka ne keettaa asaykka saro ! neessi giidobay ubbay saro de7ii !
&quot; neeni dorssaa ikisiyaa meediyoogaa taani siyaas; ne dorssaa heemmiyaageeti nunaara issippe de7ido wode , nuuni eta genibookko; eti qarmmeloosa kataman uttido wode ubban etabaappe aybinne paccibeenna .
hegaa neeni ne ashkkarata oychchikko , eti neeyyo yootana . nuuni hachchi gibira gallassi neekko yiido gishshawu , ta wodalla asatussi hayyanaa keha; ne kushiyan de7iyaabaappe ne ashkkaratuyyoonne ne na7aa daawitayyo hayyanaa imma yaagite &quot; yaagidi azaziis .
daawita asati naabaalakko gakkidi , daawita kiitaa ayyo yootidosona; yootidi hegan naagidosona .
naabaali daawita ashkkarata , &quot; daawiti oonee ? isseya na7ay oonee ? ha wodiyan daro ashkkarati bantta godatuppe baqatoosona .
ta oyttaa , ta haattaanne ta dorssaa meediyaageetuyyo shukettida ashuwaa denttada , ha oonakkonne yiidosay erettenna asatuyyo ayssi immoo ? &quot; yaagiis .
yaagin daawita asati simmidi guyye biidosona . bi gakkidi naabaali giidobaa ubbaa daawitayyo yootidosona .
daawiti ba asata , &quot; intte bisuwaa bisuwaa gixxite &quot; yaagiis; yaagin ubbatikka bantta bisuwaa bisuwaa gixxidosona; daawitikka ba bisuwaa gixxiis . daawiti oyddu xeetaa gidiya asatuura pude biis; naa77u xeetu asay etabaa naagiiddi attiis .
ashkkaratuppe issoy naabaala keettaayyiyo abigaalo hagaadan yaagiis; &quot; daawiti bazzuwan de7iiddi nu godaa , saro gaanawu asa kiittiis; shin i eta cayiis .
gidikkokka , ha asati nuuyyo keehippe lo77o; eti nuna genibookkona; nuuni etaara issippe dembban pe7ido wode ubban nubaappe aybinne paccibeenna .
nuuni nu dorssaa wudiyaa eta matan heemmiyo wode , qamminne gallassi eti nuuyyo dirssa gididosona .
hayyanaa ha yohuwaa waatanaakkonne qoppa; ayssi giikko , nu godaa bollinne a so asaa bolli kobabay kiyana hanees . nu goday hegaa mala meqetti baynna iita asa gidido gishshawu , ooninne ayyo haasayanawu danddayenna &quot; yaagiis .
abigaala sohuwaarakka naa77u xeetu komppo oyttaanne naa77u ogoro woyne eessaa , xiixettida dorssata ichchashata , tammanne laappun kilo giraame tiyaa xiixaa , issi xeetu wurcco woyniyaa teeraanne balasiyaa lichchakuwaa melaappe naa77u xeetaa ekkada , hariyan caanaasu .
yaatada ashkkarata , &quot; intte taappe sinttawu aadhdhidi biite; taani intte geeduwaa kaallana &quot; yaagaasu; shin ba keettaawaa naabaalayyo aynne yootabeykku .
ba hariyaa toggada deriyaara duge zanggaaraa wodhdhiyo wode , daawitinne a asay ikko simmidi duge wodhdhoosona; wodhdhin a etaara gayttaasu .
daawiti ba wozanan , &quot; abaappe aybinne paccennaadan taani ha bitaniyaa aquwaa ubbaa naagidoogee coo mela; taani lo77idoogaa kushiyaa i taayyo iitaa zaariis .
wontto maallado gakkanaashin , taani abaa gidida ubbaappe issi attumaanne paxa aggikko , xoossi tana paxa aggoppo &quot; yaagiis .
abigaala daawita be7ido wode , hariyaappe eesota wodhdhada , daawita sinttan biittan gufannada ayyo ziggaasu .
a a tohuwan wullada , &quot; hay ta godawu , ha mooroy ta xalaalaassa gido ! tana ne ashkkariyo haasayissarkkii; taani ne ashkkariyaa haasayiyoogaa siyarkkii .
ha meqetti baynna iita bitaniyaabaa , naabaalabaa siyoppa; naabaala giyoogee eeya giyoogaa; i ba sunttaadankka eeya . ta godawu , neeni kiittido asata taani ne ashkkariyaa be7abeykke .
&quot; de7o goday ero ! ne shemppoy ero ! neeni suutta gussennaadaaninne ne kushen ne halo kessennaadan , nena ta godaa teqqidaagee godaa . ne morkketinne nena ta godaa qohanawu koyiyaageeti naabaaladan hanona .
ha imotay taani ne ashkkariyaa neeyyo ta godaayyo ehiidoogee nena kaalliya asatuyyo imetto .
hay ta godawu , taani ne ashkkariyaa balido balaa atto yaaga ! neeni godaa olaa olettiyo gishshawu , goday nenanne ne zerettaa kawoyana . neeni de7ido laytta ubban iitatetti ne bolli beettoppo .
&quot; ay asinne nena woranawu koyikko , issi uray ba al77o miishsha naagiyoogaadan , goday ne xoossay nena saro naagana . shin shuchchaa yambbarshshan oliyoogaadan , i ne morkketu de7uwaa olana .
goday ta godaayyo oottanawu haasayido kehatettaa ubbaa oottiyo wodenne israa7eela bolli kawoyiyo wode ,
gaasoti baynnan suuttaa gussidoban woykko ba halo kessidoban ta godaa wozanay dagammennanne hirggenna . goday neeyyo kehido wode , tana ne ashkkariyo dogoppa &quot; yaagaasu .
yaagin daawiti abigaalo , &quot; nena tanaara gayttanawu hachchi kiittida goday , israa7eela xoossay galatetto .
neeni lo77o qoppido gishshawunne taani asa suuttaa gussennaadaani ta kushiyan halo kessennaadan teqqido gishshawu , anjjetta .
hegee baynnaakko , tana nena qohennaadan teqqida de7o goday , israa7eela xoossay ero ! neeni tanaara gayttanawu eesotada yeennaakko , sa7ay wonttana gakkanaashin , naabaalabaa gidiya issi attumaasinne paxa attenna &quot; yaagiis .
abigaala ayyo ehiidobaa i kushiyaappe daawiti ekkidi , &quot; ne soo saro gakka . taani ne qaalaa siyaas; ne oyshaakka ekkaas &quot; yaagiis .
abigaala simmada naabaalakko yiyo wode , kawo son giigiya gibiraa mala gibiraa miziiddi son uttiis; naabaali keehippe mattottidi , ba wozanan ufayttees . hegaa gishshawu , sa7ay wonttanaashin , abigaala ayyo aybanne qaattabeykku .
maallado naabaali mattuwaa zaaridoogaappe guyyiyan , a keettaayyiyaa ha yoho ubbaa ayyo yootaasu; naabaala wozanay daafurin i jollu giis .
tammu gallassaappe simmin , goday naabaala shocin , i hayqqiis .
naabaali hayqqidoogaa daawiti siyido wode , &quot; goday galatetto ! naabaali tana cayidoogaa haluwaa goday kessiis; taani a ashkkaray iitabaa oottennaadan teqqiis; naabaali oottido iitatettaa goday a huuphiyan zaariis &quot; yaagiis . hegaappe guyyiyan , daawiti abigaalo ekkanawu kiitaa yeddidi oyshissiis .
daawita ashkkarati qarmmeloosa katamaa abigaalikko biidi , &quot; neeni daawita gelanaadan nena ekki baanawu i nuna neekko kiittiis &quot; yaagidosona .
abigaala biittan gufanna ziggada , &quot; taani ne ashkkariyaa neeyyo kiitettanawunne ne ashkkaratu tohuwaa meeccanawu giiga uttaas &quot; yaagaasu .
abigaala eesuwan denddada ba hariyaa toggaasu; i danggiriixeti ichchashati o kaallidi biidosona; daawita ashkkaratuura baada , daawita gelaasu .
daawiti hagaappe kase iziraa7eeliyo ahino7aamoko ekkiis; eti naa77aykka a keettaayeta .
saa7ooli daawita keettaayyiyo , ba na7iyo miikaalo galliima kataman yelettida laawisha na7aa palxxi7eelassi immiis .
ziifa asati saa7oolakko gib77a katamaa biidi , &quot; daawiti yasemoona sinttan de7iya hakiila giyo keran qosetti uttiis gidennee ? &quot; yaagidosona .
yaagin saa7ooli denddidi , israa7eelatuppe doorettida heezzu sha7u asata ekkidi , daawita koyanawu ziifa bazzuwaa biis .
saa7ooli yasemoona sinttan de7iya hakiila keraa bolli ogiyaa lanqqiyan dunkkaaniis; shin daawiti he bazzuwan uttiis . saa7ooli a kaallidi yaa biidoogaa eridi ,
kafuwaa yeddidi , saa7ooli tumukka he sohuwaa gakkidoogaa geeshshiis .
daawiti denddidi , saa7ooli dunkkaanidosaa biis; biidi saa7oolinne ola gadaaway neera na7aa abaneeri zin77ido sohuwaa be7iis . saa7ooli qato giddon zin77iis; olanchchati a yuushuwan de7oosona .
daawiti hiitiyaa abimelekanne xaruuya na7aa yoo7aaba ishaa abishaaya , &quot; saa7ooli galchchidosaa tanaara baanay oonee ? &quot; yaagidi oychchiis . oychchin abishaayi , &quot; taani nenaara baana &quot; yaagiis .
hegaa gishshawu , daawitinne abishaayi he gallassa qammi olanchchatukko yiyo wode , saa7ooli ba tooraa huupheessaara biittan toridi , qato giddon zin77idaagaa demmidosona . abaneerinne olanchchati a yuuyi aadhdhidi zin77idosona .
abishaayi daawita , &quot; xoossay ne morkkiyaa hachchi ne kushiyan aatti immiis; taani ta tooran a issitoo biittaara gattada sikkays; taani a naa77utoo caddanawu koshshenna &quot; yaagiis .
shin daawiti abishaaya , &quot; neeni a woroppa; goday tiyido kawuwaa bolli ba kushiyaa denttiya oonanne goday qaxxayana &quot; yaagiis .
qassikka i abishaaya , &quot; de7o goday ero ! goday a shocanaagaa taani erays; ba gallassay gakkin i hayqqana , woykko olettanawu biidi i xayana .
goday tiyido kawuwaa bolli taani kushiyaa denttennaadan tana goday teqqo . ane a huuphessan de7iya tooraanne haattaa otuwaa ekkada hindda &quot; yaagiis .
yaagin daawiti saa7oola huuphessan de7iya tooraanne haattaa otuwaa ekkiis; ekkin eti biidosona . shin eta ooninne be7ibeenna , woykko ooninne eribeenna , woykko ooninne beegottibeenna; goday wolqqaama xiskkuwaa eta bolli yeggido gishshawu , ubbatikka xiskkuwaa kayridosona .
daawiti hefintti pinnidi , hara keraa huuphiyan unddenna sohuwan haakkidi eqqiis .
daawiti saa7oola olanchchatanne neera na7aa abaneera , &quot; abaneeraa ! abaneeraa ! taani xeegiyoogaa siyikkii ? &quot; yaagidi waassiis . waassin abaneeri , &quot; ha xeegidi kawuwaa xiskkuwaa diggiyaagee oonee ? &quot; yaagiis .
yaagin daawiti , &quot; neeni wozannaama asa gidikkiiyye ? israa7eela giddon ne mali ooni de7ii ? yaatin , kawuwaa ne godaa aybissi naagikkii ? ayssi giikko , issi asi kawuwaa ne godaa woranawu yaa biis .
neeni oottidobi lo77o gidenna . de7o goday ero ! neeninne ne olanchchati goday tiyido intte godaa naagibeenna gishshawu , intte hayqqanawu bessees . kawuwaa tooraanne a huuphessan de7iya haattaa otuwaa be7ay ? &quot; yaagiis .
saa7ooli daawita qaalaa gidiyoogaa eridi , &quot; ta na7awu daawitaa , hegee ne qaalee ? &quot; yaagiis . yaagin daawiti , &quot; ee; ta godawu , kawuwawu , hegee ta qaalaa &quot; yaagiis .
qassikka i saa7oola , &quot; ta godawu , tana ne ashkkaraa neeni aybissi kaallay ? taani ay oottidanaa ? taani ay mooridanaa ?
ha77ikka ta godawu , kawuwawu , neeni ta qaalaa , ne ashkkaraa qaalaa siyanaadan taani nena woossays; goday nena ta bolli denttidobaa gidikko , yarshshuwaa i ekko; shin asati nena denttidobaa gidikko , eti godaa sinttan qanggettidaageeta gidona ! ayssi giikko , ba; hara xoossatussi goynna yaagidi , godaa biittan taayyo de7iya saamaappe eti tana ha77i kessidosona .
ha77i simmi godaa sinttappe haakkidi de7iya biittan ta suuttaa gussoppa; issi asi kuraachcho shankkatanawu deriyaa huuphiyaa kiyiyoogaadan , israa7eela kawoy issi kasttolle koyanawu kiyiis &quot; yaagiis .
yaagin saa7ooli daawita , &quot; taani nagaraa oottaas . ta na7awu daawitaa , haa simma ! hachchi qammi neeni tana hayquwaappe ashshido gishshawu , taani nena naa77antto genikke . tumuppe taani eeyabaa hanaas; gita balaa balaas &quot; yaagiis .
yaagin daawiti , &quot; kawuwawu , ne tooray hageeho; ne asatuppe issi asi yiidi ekko .
asi huuphiyan huuphiyan xillidobawunne ammanettidobawu goday a waagaa qanxxees . nena goday hachchi ta kushiyan aattidi immiis; shin goday tiyido kawuwaa bolli taani ta kushiyaa denttanawu dosabeykke .
taani tumu hachchi nena ashshidoogaadan goday tanakka ashsho; qassi meto ubbaappekka tana wotti ekko &quot; yaagiis .
yaagin saa7ooli , &quot; ta na7awu daawitaa , neeni anjjetta . neeni gitabaa oottana; neeni tumuppe xoonana &quot; yaagiis . daawiti ba ogiyaa biis; saa7oolikka ba soo simmiis .
daawiti ba wozanan , &quot; issi gallassi taani saa7oola kushiyan daafettana; taani pilisxxeema biitti baqatanaappe attin , harabi taayyo lo77enna . yaatin , saa7ooli israa7eela biitta ubban tana koyiyoogaa aggana; yaanikko taani a kushiyaappe kessa ekkana &quot; yaagidi qoppiis .
hegaa gishshawu , daawitinne aara de7iya usuppun xeetu asati denddidi , gaate kawuwaa maa7ooka na7aa akiishakko biidosona .
daawitinne a asay akiishaara gaaten uttidosona . asay ubbay ba so asaa asaa ekki biis; daawitikka ba keettaayeta , iziraa7eeliyo ahino7aamonne naabaala am77iyo , qarmmeloosiyo abigaalo ekkidi biis .
&quot; daawiti gaate baqatiis &quot; giyoogaa siyidi , saa7ooli naa77antto a koyiyoogaa aggi bayiis .
daawiti kawuwaa akiisha , &quot; neeni tanan ufayttikko , taani yan de7ana mala , ne kawotettan de7iya katamatuppe issinniyo taayyo imma . taani ne ashkkaray kawoy de7iyo kataman nenaara issippe aybissi uttiyaanaa ? &quot; yaagiis .
he gallassi akiishi xiqilaaga katamaa daawitayyo immiis; hachchi gakkanaashinkka xiqilaaga katamay yihudaa kawotussa gididi attiis .
daawiti pilisxxeema biittan issi layttanne oyddu aginaa de7iis .
daawitinne a asati pude biidi , gashuurata , girzzetanne amaaleeqata oloosona . beniisappe doommidi , he asati shurappe biidi gibxxe gakkanaashin de7iya biittan de7idosona .
daawiti he biittaa oliyo wode awudenne he biittan de7iya maccaa gidin , attuma gidin , paxa aggibeenna; dorssaanne miizzaa , hariyaanne gaameelaa , maayuwaakka di77ees; yaatidi akiishakko simmees .
akiishi , &quot; hachchi awan woraajjidetii ? &quot; yaagidi daawita oychchees . oychchin daawiti , &quot; neegeeba bazzuwan de7iya yihudaa asatu bolli , woykko yiraahima7eela asatu bolli , woykko qeena asatu bolli woraajjida &quot; yaagees .
etappe issi asinne gaate katamaa yiidi , &quot; daawiti hagaa oottiis &quot; giidi odenna mala , daawitinne a asati maccaa attumaa ashshennan wurssi woroosona . daawiti pilisxxeema biittan de7ido wode ubban hegaadan oottiis .
akiishi daawitan ammanettidi , &quot; daawiti ba asan , israa7eelan keehippe ixettiis; hegaa gishshawu , i taayyo merinawu ashkkara gidana &quot; yaagidi qoppiis .
he wode pilisxxeema asati israa7eelata olanawu bantta olanchchata shiishshidosona . akiishi daawita , &quot; neeninne ne asati tanaara olaa baanaagaa tuma era utta &quot; yaagiis .
yaagin daawiti , &quot; hegaa gidikko , taani ne ashkkaray oottanabaa neeni be7ana &quot; yaagiis . yaagin akiishi , &quot; daro lo77o; taani nena ta de7ido laytta ubban tana naagiyaagaa kessana &quot; yaagiis .
hagaappe kase baggan sameeli hayqqin , israa7eela asati ubbati ayyo yeekkidi , a kataman raaman a moogidosona . saa7ooli moytilliyaa xeesiyaageetanne shareechchota israa7eela biittaappe yedettidi kessirggiis .
pilisxxeema olanchchati shiiqidi yiidi , shuneema kataman uttidosona; saa7oolikka israa7eela asaa ubbaa shiishshidi , gilbboo7a deriyan uttiis .
saa7ooli pilisxxeema olanchchata be7idi yayyiis; a wozanaykka keehippe dagammiis .
hegaa gishshawu , i ay oottanaakkonne godaa oychchiis; shin goday aymuwan gidin , woykko uriimiyan gidin , woykko hananabaa yootiyaageetu baggaara gidin , ayyo yootibeenna .
hegaappe guyyiyan , saa7ooli ba ashkkarata , &quot; moytilliyaa xeesiya shareechchiyo taayyo koyite; taani ikko baada o oychchana &quot; yaagidi azaziis . azazin saa7oola ashkkarati , &quot; moytilliyaa xeesiya issi shareechchiyaa enddooren de7awusu &quot; yaagidosona .
yaagin saa7ooli bana erissenna mala hara maayuwaa maayidi , naa77u asata ekkidi , qammi he shareechcheekko biis; biidi maccaasiyo , &quot; hayyanaa taayyo issi moytilliyaa xeesarkkii; taani sunttaa odiyo asa taayyo denttarkkii &quot; yaagiis .
yaagin maccaasiyaa , &quot; moytilliyaa xeesiyaageetanne shareechchota israa7eela biittaappe saa7ooli waati yedetti kessidaakko , tuma neeni eraasa . tana worissanawu neeni taayyo ayssi piriyaa yeggay ? &quot; yaagaasu .
yaagin saa7ooli maccaasiyo , &quot; de7o goday ero ! neeni hagaa gishshawu qaxxayettakka &quot; yaagidi godan caaqqiis .
yaatin , maccaasiyaa , &quot; taani neeyyo oona denttoo ? &quot; yaagada oychchaasu . oychchin saa7ooli , &quot; sameela taayyo dentta &quot; yaagiis .
maccaasiyaa sameela be7ada , waasuwaa xulluusaasu; xulluusada saa7oola , &quot; neeni tana aybissi cimmadii ? neeni saa7oola gidikkii ! &quot; yaagaasu .
yaatin , kawoy , &quot; aykkobaa; yayyoppa ! neeyyo aybee beettiyay ? &quot; yaagiis . yaagin maccaasiyaa , &quot; issi moytillee biittaa giddoppe kiyiyaagee beettees &quot; yaagaasu .
saa7ooli maccaasiyo , &quot; i ay milatii ? &quot; yaagiis . yaagin maccaasiyaa , &quot; afalaa maayida issi cima bitanee kiyees &quot; yaagaasu . saa7ooli he bitanee sameela gididoogaa eridi , a sinttan sa7an lichchi giidi gufanniis .
sameeli saa7oola , &quot; tana duufuwaappe denttada aybissi shabbiray ? &quot; yaagiis . yaagin saa7ooli , &quot; taani daroppe un77ettaas; ayssi giikko , pilisxxeema asati tana oloosona; xoossaykka taappe shaahettiis; hananabaa yootiyaageetu baggaara gidin woykko aymuwan gidin , i taani oychchiyoobaa odenna . hegaa gishshawu , taani oottanabaa neeni taayyo yootanaadan nena xeegaas &quot; yaagiis .
yaagin sameeli , &quot; goday shaahettidi ne morkke gidiichchaappe attin , tana aybissi zoretaa bessay ?
goday ta baggaara kaseti yootidobaa oottiichchiis; goday kawotettaa neeppe dafi ekkidi , ne shooro daawitayyo immiichchiis .
neeni godaayyo azazettabeenna gishshawunne a hanqquwaa suulliyaagaa amaaleeqa asatu bolli polabeenna gishshawu , goday hachchi ha yohuwaa ne bolli oottees .
nenanne israa7eelaa , goday pilisxxeema asatuyyo aatti immana; neeninne ne naati wontto tanan gayttana; goday israa7eela olanchchata pilisxxeema asatuyyo aatti immana &quot; yaagiis .
saa7ooli sameela oduwaa siyidi yayyido gishshawu , sohuwaarakka biittan borccu giidi kunddi be7iis . saa7ooli he gallassaa kumettaanne qammaa kumettaa quma mibeenna gishshawu , a wolqqay hitiis .
he maccaasiyaa saa7oolakko yaada , i keehi kokkoriyoogaa be7aasu; be7ada , &quot; taani ne ashkkariyaa neeyyo azazettaas; neeni tana oychchidobaa ta shemppuwaa balada oottaas .
ha77i taani ne ashkkariyaa giyoobaa hayyanaa siya; neeni maada , gazddada ne ogiyaa baana mala , taani neeyyo guutta quma aattays &quot; yaagaasu .
yaagin saa7ooli , &quot; miikke &quot; yaagidi ixxiis . shin a asati he maccaaseerakka gididi shoobbidosona; shoobbin saa7ooli shoobettidi biittaappe denddidi , hiixan uttiis .
he maccaasiyaa sohuwaarakka ba son de7iya anqqara maraa shukka bayaasu; xiilliyaa ekka munaqqada , irshshuwaa yeggennan oyttaa uukkaasu .
yaatada saa7oolayyoonne a asatuyyo aattin , eti miidosona . he gallassi qammikka denddidi biidosona .
pilisxxeema asati bantta olanchchata ubbaa afeeqan shiishshidosona . israa7eelati iziraa7eelan de7iya haattaa pulttuwaa matan uttidosona .
pilisxxeematu halaqati bantta xeetatu citaaninne sha7atu citan salppidosona; daawitinne a asay akiishaara issippe guyye baggaara salppidosona .
pilisxxeematu halaqati be7idi , &quot; ha ibraaweti hagan ay oottiyoonaa ? &quot; yaagidosona . yaagin akiishi pilisxxeematu halaqata , &quot; hagee beni israa7eela kawuwaa saa7oola ashkkaraa daawita gidennee ? i daro wodeesappe tanaara issippe de7ees; i saa7oola kaddidi kiyoosappe hanno gakkanaashin , taani an bala demmabeykke &quot; yaagiis .
shin pilisxxeematu halaqati akiisha hanqqettidi , &quot; ha bitaniyaa neeni ayyo immido katamaa guyye zaara; i nunaara olaa booppo . biikko i nuna zaaridi olana . i ba godaara sigettanawu nu asatu qooriyaa muuciyoogaappe hara lo77iyaabi aybee ?
qassi maccaasati yexxiiddinne duriiddi , saa7ooli ba sha7aa woriis; daawiti ba tammu sha7aa woriis yaagidi sabbidoogee ha daawita gidenneeyye ? &quot; yaagidosona .
hegaa gishshawu , akiishi daawita xeesidi , &quot; de7o goday ero ! neeni ammanettiya asa; neeni tanaara olawu baanaagaa taani ufayttays; neeni taakko yoosappe hanno gakkanaashin , taani ne bolli bala demmabeykke . shin halaqati neeni olawu baanaagaa ufayttokkona .
neeni ha77i simmada saruwan ba; pilisxxeematu halaqata ufayssennabaa aynne oottoppa &quot; yaagiis .
yaagin daawiti akiisha , &quot; taani ay oottidanaa ? taani nenaara de7oosappe hanno gakkanaashin , tanan bala demmabeykke gaadasa; yaatin , kawuwaa ta godaa morkketuura baada aybissi olettikkinaa ? &quot; yaagiis .
akiishi daawita , &quot; xoossaa kiitanchchadan neeni taayyo ammanettiyaagaa gidiyoogaa taani erays; gidikkokka , pilisxxeematu halaqati , i nunaara olaa booppo yaagidosona .
ha77i simmi maalladoora denddada , nenaara yiida ne godaa ashkkaratuurakka issippe sa7ay wonttaanne biite &quot; yaagiis .
yaagin daawitinne a asati pilisxxeema biitti simmanawu maallado guuran denddidosona; pilisxxeema asatikka pude iziraa7eela biidosona .
daawitinne a asati heezzantto gallassi xiqilaaga katamaa gakkidosona . amaaleeqa asati neegeeba bazzuwaanne xiqilaaga katamaa woraajjidosona; woraajjidi xiqilaaga katamaa taman xuuggidosona .
xiqilaaga kataman de7iya maccaasatanne naatuppe cimaa gakkanaashin de7iya ubbata omooddidosona; eta ubbaa ekki efiidosonappe attin , issi asanne woribookkona .
daawitinne a asati xiqilaaga katamaa gakkiyo wode , katamay taman xuugettiichchidoogaanne qassi eta maccaasati , eta attuma naatinne eta macca naati omoodettiichchidoogaa be7idosona .
yaatin , daawitinne aara issippe de7iya asay bantta wolqqay ixxana gakkanaashin waassidi yeekkidosona .
daawita maccaasati naa77ati , iziraa7eeliyaa ahino7aamanne qarmmeloosiyaa naabaala am77iyaa abigaala omoodettidosona .
asay daawita shuchchan caddanawu haasayido gishshawu , daawiti keehippe tuggatiis; ayssi giikko , a asay ubbay ba attuma naatunne macca naatu gishshawu , keehippe yiillotiis; shin daawiti godan ba xoossan minettiis .
daawiti abimeleka na7aa qeesiyaa abiyaataara , &quot; eefuudiyaa haa ekkada ya &quot; yaagiis; yaagin abiyaataari eefuudiyaa daawitayyo ehiis .
daawiti godaa , &quot; taani ha woraajjidaageetu geeduwaa kaallada boo ? biikko taani eta gakkanee ? &quot; yaagidi oychchiis . oychchin goday , &quot; ee; eta kaallada ba; eta neeni gakkana; omoodettidaageetakka zaarana &quot; yaagiis .
daawitinne aara de7iya usuppun xeetu asati denddidi bisoora shaafaa gakkin , asaappe amaridaageeti yan attidosona .
ayssi giikko , naa77u xeetu asati shaafaa pinnanawu keehippe daafuridosona . shin daawitinne oyddu xeetu asati paanaa kaallidosona .
hegaappe guyyiyan , asati issi gibxxiyaa dembban demmidi , daawitakko ehiidosona; ehiidi ayyo uyanawu haattaa , maanawukka qumaa immidosona; immin miis .
qassi balasiyaa lichchakuwaa melaappe baggaanne naa77u wurcco woyniyaa teeraa ayyo immidosona; immin miidi gasttiis; ayssi giikko , i heezzu gallassinne heezzu qammi quma mibeenna haattakka uyibeenna .
daawiti he bitaniyaa , &quot; neeni oossee ? awuppe yaadii ? &quot; yaagidi oychchiis . oychchin bitanee , &quot; taani amaaleeqa bitaniyaassi aylletida gibxxe asa; heezzu gallassappe kase taani sakettido gishshawu , ta goday tana yeggi bayiis .
nuuni yihudaa asatu bolli , kariita asatu bollinne kaaleeba yaratu bolli neegeeba bazzuwan woraajjida; xiqilaaga katamaanne taman xuuggida &quot; yaagiis .
yaagin daawiti , &quot; neeni tana he woraajjida citaakko kaalettana danddayay ? &quot; yaagidi oychchiis . oychchin i , &quot; neeni tana worennaadaaninne ta godaayyo aattada immennaadan taayyo xoossan caaqqa; yaatikko , taani nena etakko duge kaalettana &quot; yaagiis .
hegaappe guyyiyan , bitanee daawita etakko kaalettidi gattiis . eti pilisxxeeme biittaappenne yihudaa biittaappe omooddidobay keehippe daro gidido gishshawu , ufayttidi miiddinne uyiiddi biitta ubban laaletti uttidosona .
he galla omarssaappe biidi wonttetta gallassa omarssay gakkanaashin , daawiti eta shociis; gaameelaa toggidi baqatida oyddu xeetu yelagatappe attin , hari issi asinne attidi bibeenna .
amaaleeqa asati efiido ubbabaa , ba naa77u maccaasatuurakka gujjidi , daawiti wotti ekkiis .
asati omooddi efiidobaappe aybinne paccibeenna; naatoy woykko cimay , attuma naati woykko macca naati , eti omooddi efiido harabay ubbabaykka paccennan de7ees; daawiti ubbaakka zaariis .
qassi daawiti dorssaanne miizzaa wudiyaa ubbaa omooddiis; daawita asay i omooddido wudiyaa hinkko mehiyaappe sinttaara laaggidi , &quot; hagee daawita omooduwaa &quot; yaagiis .
hegaappe guyyiyan , daawiti bana kaallanawu daafuridi , bisoora shaafaa achchan attida naa77u xeetu asatukko yiis . eti daawitanne aara issippe de7iya asata mokkanawu kiyidosona; daawitinne a asay etakko shiiqin , daawiti eta sarotiis .
shin daawitaara biidaageetu giddoppe issi issi pattenna iita asati , &quot; eti nunaara bibeenna gishshawu , nuuni zaaridi ehiidobaappe aybanne etaara shaakkokko; eti bantta naatanne bantta maccaasaa ekkidi boona &quot; yaagidosona .
yaagin daawiti eta , &quot; chii; ta ishanttoo ! goday nuussi immidoban intte hagaadan oottanawu bessenna . i nuna naagidi , nu bolli woraajjida citaa nuuyyo aattidi immiis .
intte giyoobaa ooninne maayenna . olettanawu biidaageetinne nubaa naagiiddi hagan gam77idaageeti issi lagge shaakkana; ubbaageekka issi mala gidana &quot; yaagiis .
he gallassappe doommidi , hachchi gakkanaashin , daawiti israa7eela biittaayyo hegaa woganne awaajo oottidi wottiis .
daawiti xiqilaaga katamaa gakkido wode , ba dabbo yihudaa cimata , &quot; godaa morkketuppe omoodettidabaappe taani intteyyo immiyoogaa heyte &quot; yaagidi omooduwaappe amaridaagaa yeddiis .
i hegaa beeteele , neegeeban de7iya raamootanne yattira katamatun de7iyaageetuyyo ,
aaro7era , sifimoota , eshttamoo7anne
rakaala katamatun de7iyaageetuyyo , yiraahima7eela katamatun de7iyaageetuyyo , qeena katamatun de7iyaageetuyyoonne ,
horima , bor77ashaana , ataakanne
kebroona katamatun de7iyaageetuyyo yeddiis; inne a asati yuuyido sohotu ubbaayyo yeddiis .
pilisxxeema asati israa7eela asatuura olettidosona; israa7eela asati pilisxxeema asatu sinttaappe baqatidosona; daro israa7eelati gilbboo7a deriyan hayqqidosona .
pilisxxeema asati saa7oolanne a attuma naata yedetti gakkidi , saa7oola naata yonaataana , abinadaabanne malkkishuu7a woridosona .
olay saa7oola yuuyi aadhdhidi un77ettiis; wonddafiyaasati a demmido wode , zubbiyan a caddidi , keehi mazunxxissidosona .
mazunxxissin saa7ooli ba ola miishshaa tookkiyaagaa , &quot; ha qaxxarettibeennaageeti yiidi , tana caddidi kaa7ennaadan , ne bisuwan caddada , tana neeni wora &quot; yaagiis . shin a ola miishshaa tookkiyaagee keehippe yayyido gishshawu ixxiis; ixxin saa7ooli ba bisuwaa sa7an essidi , a bolli kunddiis .
a ola miishshaa tookkiyaagee saa7ooli hayqqidoogaa be7idi , ikka ba bisuwaa sa7an essidi , a bolli kunddidi , saa7oolaara hayqqi aggiis .
hagaadan hanidi , saa7oolinne a naati heezzati , a ola miishshaa tookkiyaageenne a asati ubbay he gallassi issippe hayqqidosona .
wombbaappenne yorddaanoosa shaafaappe hefintta baggaara de7iya israa7eela asati israa7eela olanchchati baqatidoogaanne saa7oolinne a naati hayqqidoogaa be7idi , etikka bantta katamaa aggidi baqatidosona . baqatin pilisxxeema asati yiidi , he katamata oyqqidosona .
wonttetta gallassi pilisxxeemati ahatu bollaappe ola miishshata qaari ekkanawu yiidi , saa7oolinne a naati heezzati gilbboo7a deriyan hayqqidi zin77idaageeta demmidosona .
demmidi eti saa7oola qooriyaa muucidosonanne a ola miishshaa qaari ekkidosona . yaatidi bantta eeqatu keettaaninne bantta asaa giddon xoonuwaa awaajjana mala , pilisxxeema biitta ubbawu kiitaa yeddidosona .
saa7oola ola miishshaa asttaarooto giyo eta xoossee keettaa giddon wottidosona; saa7oola ahaa beetishaana giyo katamaa gimbbiyan misimaariyan xishidi kaqqidosona .
pilisxxeema asati saa7oola oottidobaa gala7aaden de7iya yaabeesha asati siyido wode ,
eta mino asati ubbay qamman denddi biidi , saa7oola ahaanne a naatu ahaa beetishaana katamaa gimbbiyaappe wotti ekkidi , yaabeesha katamaa ehiidosona . ehiidi yan xuuggidosona .
hegaappe guyyiyan , eta meqettaa maxi ekkidi , yaabeeshan de7iya taamaariskka giyo mittaa garssan moogidosona; yaatidi laappun gallassaa xoomidosona .
taani phawuloosi , yesuus kiristtoosinne qassi hayquwaappe a denttida xoossay aaway kiittidoogaappe attin , asappe woykko asa baggaara kiitettidaagaa gidikke .
ha taaninne tanaara de7iya ammaniya ishantti ubbay , galaatiyaa biittan de7iya woosa keetta ubbaassi sarotaa kiittoos .
xoossay nu aawaynne nu goday yesuus kiristtoosi intteyyo aaro kehatettaanne sarotettaa immo .
nu xoossaa , nu aawaa sheniyan kiristtoosi ha iita oosoy oosettiyo wodiyaappe nuna ashshana mala , nu nagaraa gishshawu , ba huuphiyaa immiis .
xoossaayyo merinaappe merinaa gakkanaassi bonchchoy gido . amin77i .
kiristtoosa aaro kehatettan inttena xeesida xoossaa aggidi , hara wonggeliyaakko , intte ellellidi , waani simmidaakko tawu oorattabaa gidiis .
inttena bul77akkiyaageetinne kiristtoosa wonggeliyaa geellayanawu koyiya amarida asati de7oosonappe attin , tumaappe hara wonggelee baawa .
shin haray atto nuna gidin , woykko saluwaappe kiitanchcha gidin , nuuni intteyyo kase yootido wonggeliyaa mishiraachchuwaappe dummatiyaagaa intteyyo yootiyaabaa gidikko , i qanggettidaagaa gido .
kase nuuni giidoogaadan , ha77ikka naa77anttuwaa taani gays; intte ekkido wonggeliyaappe dummatiyaagaa ooninne intteyyo yootikko , he uray qanggettidaagaa gido .
hagee tana asappe saba koyiyaabaa milatissii ? akkay ! taani xoossay lo77o giyoogaa koyays . woykko taani asa ufayssanawu koyiyaanaa ? taani ha77ikka asa ufayssanawu koyiyaabaa gidiyaakko , kiristtoosa aylle gidikke .
ta ishanttoo , taani intteyyo yootido wonggeliyaa mishiraachchoy asappe gidennaagaa intteyyo yootays .
ayssi giikko , taassi yesuus kiristtoosi qonccissiisippe attin , taani wonggeliyaa asappe ekkabeykke; asinne tana tamaarissibeenna .
kase taani ayhuda ammanuwan de7iyo wode , waana de7idaakko , intte siyideta; taani xoossaa woosa keettaa qareti baynnan yedettaasinne xayssanawu baaxetaas .
ta wode de7ida ta dabbotuppe darota ayhuda ammanuwaa higgiyaa naagiyoogan aadhdhays; nu aawatu wogaa ooppenne aadhdhada siiqaas .
shin xoossay ba aaro kehatettan , taani biron ta aayee uluwan de7ishin , baayyo oottanawu tana xeesiis;
abaa yootiya wonggeliyaa mishiraachchuwaa ayhuda gidenna asaayyo taani yootana mala , xoossay ba na7aa tawu qonccissanawu koyido wode , zorettanawu ookkonne babeykke .
woykko taappe kase yesuusi kiittidoogeetuura gayttanawu yerusalaame babeykke; shin taani sohuwaara araba giyo biittaa baas . hegaappe damasqqo giyo katamaa simmaas .
heezzu layttappe guyyiyan , pheexiroosaara gayttanawu yerusalaame baada , aara tammanne ichchashu gallassaa uttaas .
shin yesuusi kiittidoogeetuppe godaa ishaa yaaqoobappe attin , haratuura gayttabeykke .
taani intteyyo xaafiyoogan worddoy baawa; taani intteyyo wordduwaa odennaagawu xoossay markka !
hegaappe guyyiyan , sooriyaa giyo biittaanne kilqqiyaa giyo biittaa baas .
yihudan de7iya woosa keettatun he wode uttiya ammaniya asati tanaara meeze gidokkona .
shin hara asay , &quot; nuna yedetti yuuyiya bitanee hagaappe kase i xayssanawu koyiyo ammanuwaabaa ha77i yootees &quot; yaagiyoogaa eti siyidosona .
siyidi taban xoossaa galatidosona .
hegaappe simmada taani tammanne oyddu layttaappe guyyiyan , barnnaabaasaara naa77anttuwaa yerusalaame baydda , tiitakka tanaara ekkada baas .
xoossay tawu ajjuutan qonccissido gishshawu baas; baada taani ha77i oottiyo oosoy woykko kase oottidoogee mela attenna mala , woosa keettaa kaalettiyaageeta dumma shiishshada , ayhuda gidenna asaayyo taani yootiyo wonggeliyaa mishiraachchoy ay malakko etassi yootaas .
shin haray atto tanaara de7iya tiita i giriike biitta asa gidishin , qaxxaretto giidi godatibookkona .
gidinkka , wordduwaa nuuyyo ishantta milatidi yiidi , nunaara walahettida daro asati a qaxxaranawu koyidosona . he asati kiristtoos yesuusan nuuyyo de7iya nuuni koyidoogaadan hanana danddayiyo sheniyaa xomoosanawu , wuuqettidi nu giddo gelidosona . gelidi nuna aylle oottanawu koyidosona .
shin wonggeliyaa tumatettay inttenaara minnidi de7ana mala , nuuni haray atto issi saatiyawukka etayyo haarettibookko .
shin halaqa milatiyaageeti taayyo aynne ooratta qofa immibookkona; hagaa ayssi giyaanaa giikko , hagaappe kase eti oona gidinkka tana metiyaabaa gidenna; xoossay asa som77o xeellidi pirddenna .
shin guyyeppe xoossay pheexiroosassi , ayhudatuyyo wonggeliyaa mishiraachchuwaa yootiyo hadaraa immidoogaadan , tawukka ayhuda gidenna asaayyo wonggeliyaa mishiraachchuwaa yootiyo hadaraa immidoogaa eti be7idosona .
ayssi giikko , pheexiroosi ayhudatuyyo yesuusi kiittidoogaa gididoogaadan , taanikka xoossaa wolqqan ayhuda gidenna asaayyo yesuusi kiittidoogaa gidaas .
qassi kaalettiyaageeta milati beettiyaageeti , yaaqoobi , pheexiroosinne yohaannisi , taayyo imettida aaro kehatettaa eridi , tananne barnnaabaasa nu kushiyaa oyqqidi sarotidosona . taaninne barnnaabaasi ayhuda gidenna asaa giddon oottanaadan , qassi eti ayhudatu giddon oottanaadan qachchidi denddida .
eti nuna kaseesappekka taani oottanawu qoppaydda de7iyo hiyyeesata qoppanaagaa xalaalaa hassayissidosona .
shin pheexiroosi anxxookiyaa giyo katamaa yiido wode , i moorido gishshawu , qoncciyan taani a , &quot; neeni mooranchcha &quot; yaagaas .
ayssi giikko , yaaqooba matappe kiitettida amarida asay yaanaappe kase ayhuda gidenna asatuura qumaa mees; shin eti yiidoogaappe guyyiyan , ayhuda gidennaageeta qaxxaranawu koyiyaageetuyyo yayyido gishshawu , ba kushiyaa guyye ekkidi , ayhuda gidennaageetuppe shaahettiis .
qassi hinkko ammanida ayhudati pheexiroosaara yashshaa doommidosona; haray atto barnnaabaasikka etaara yashshanchcha gidiis .
shin eti wonggeliyaa tumatettaadan , suure hemettennaagaa be7ada , pheexiroosa he ubba asaa sinttan , &quot; neeni ayhuda gidaydda , ayhudatudan gidennan ayhuda gidennaageetudan de7aasa; shin yaatin , waatada ayhuda gidennaageeta , ayhudatudan de7ite yaagada godatay ? &quot; yaagaas .
nuuni yeletan ayhuda; nagaranchcha gidida ayhuda gidenna asata gidokko .
yaaninkka , asi yesuus kiristtoosa ammanidi xillanaappe attin , higgiyaa naagiyoogan xillennaagaa erida; ashuwaa maayida asay ubbay higgiyaa naagiyoogan xillenna gishshawu , nuuni nu huuphenkka higgiyaa naagiyoogan gidennan , kiristtoosan ammanidi xillana mala , kiristtoosi yesuusan ammanida .
shin nuuni kiristtoosan xillanawu koyiyaageeta gidiiddi , nu huuphen nagaranchcha gidi beettikko , yaatin kiristtoosi nagaraa tamaarissiyaagee ? hegee mulekka worddo !
ayssi giikko , issitookka qolarggidoogaa taani zaarettada keexxiyaagaa gidikko , taani ta huuphen higgiyaa menttiyaagaa gidiyoogaa erissays .
taani xoossaayyo paxa de7ana mala , higgiyaa baggaara higgiyaayyo hayqqaas .
taani kiristtoosaara a masqqaliyaa bolli misimaariyan xishettada kaqettaas; simmi , ha77i paxa de7iyaagee tana gidikke . shin kiristtoosi ta giddon de7ees; taani ha77i de7iyo de7oy , tana siiqidi , ta gishshawu , ba huuphiyaa immida xoossaa na7an de7iya ammanuwaana .
taani xoossaa aaro kehatettaa ixxikke; asay higgiyaa baggaara xillotetta demmiyaabaa gidikko , yaatin kiristtoosi coo mela hayqqiis yaagiyoogaa .
akeeki baynna galaatiyaa asatoo , intte ayfiyaa sinttan kiristtoosi masqqaliyaa bollan misimaariyan xishettidi kaqettido misilee qonccidi beettees . yaatin , tumawu intte azazettenna mala , inttena bitiday oonee ?
ane taayyo ha issi yohee xalaaliyo yootite: xoossaa ayyaanaa , higgee giyoogaa naagidi ekkidetiiyye woykko ammanuwan siyidi ekkidetii ?
intte hegaa keena eeyyee ? xoossaa ayyaanan doommidi , ha77i intte wolqqan poleetii ?
intte daafura ubbawu aynne go77i baawee ? tumaappe go77ay de7ees .
yaatin , xoossay intteyyo geeshsha ayyaanaa immiyoogeenne intte giddon malaataa oottiyoogee , higgee giyoogaa intte oottido gishshataasseeyye ? woykko wonggeliyaa mishiraachchuwaa siyidi , intte ammanido gishshataassee ?
hegaadankka , abrahaami xoossaa ammanido gishshawu , xoossay hegaa ayyo xillotettan qoodiis .
hegaa gishshawu , ammaniyaageeti abrahaama zare gidiyoogaa erite .
xoossay ayhuda gidenna asaa ammanuwan xillissanaagaa xoossaa maxaafay kaseti be7idi , &quot; ha sa7an de7iya asay ubbay nenan anjjettana &quot; yaagidi , wonggeliyaa mishiraachchuwaa abrahaamayyo kasetidi yootiis .
hegaa gishshawu , abrahaami ammanidi anjjettidoogaadan , ammaniyaageeti abrahaamaara anjjettana .
higgiyaa oosuwan ammanettidi de7iyaageeti ubbay qanggettaa giddon de7oosona; ayssi giikko , xoossaa maxaafay , &quot; higgiyaa maxaafan xaafettida ubbaban de7ennaageenne polennaagee ooninne qanggettidaagaa &quot; yaagees .
xoossaa maxaafay , &quot; xilloy ammanuwan de7ana &quot; giyo gishshawu , ooninne xoossaa sinttan higgiyaa naagiyoogan xillennaagee erettidaagaa .
higgee ammanuwan zemppenna; shin xoossaa maxaafay , &quot; higgee giyoogaa poliyaagee an paxa de7ana &quot; yaagees .
xoossaa maxaafan , &quot; mitta bolli kaqetti hayqqiya ooninne qanggettidaagaa &quot; geetetti xaafettido gishshawu , kiristtoosi nu gishshawu qanggettidaagaa gididi , nuna higgiyaa qanggettaappe woziis .
kiristtoosi hegaa ayssi oottidee giikko , xoossay immana giido geeshsha ayyaanaa nuuni ammanuwan ekkanaadaaninne abrahaama anjjoy ba baggaara ayhuda gidenna asaa gakkana mala giidi oottiis .
ta ishanttoo , taani asi giyoogaadan intteyyo gays; haray atto naa77u asati issi yoho haasayidi , maachchaa wottoogaappe hini baggan , ooninne he maachchaa birshshanawu woykko harabaa he maachchaa bolli gujjanawu danddayenna .
abrahaaminne a zerettati xoossay sinttappe immana giidi haasayidoogaa siyidosona . xoossaa maxaafay daro asaayyo haasayiyoogaadan , &quot; ne zerettatuyyo &quot; geenna; woygii giikko , &quot; ne zerettaayyo &quot; yaagees . hegeenne , issi asa xalla gees; ikka kiristtoosa .
taani giyoogee hagaa; xoossay maachchaa wottidi , he maachchaa taani naagana yaagiis . oyddu xeetanne hasttamu layttaappe guyyiyan yiida higgee xoossay wottido maachchaa xayssanawunne sinttappe immana giidi haasayidoogaa digganawu danddayenna .
ayssi giikko , xoossay immiyo laatay higgiyan beettiyaagaa gidikko , yaatin xoossay sinttappe immana giidi , haasayidoogaana gidenna giyoogaa; shin xoossay immana giidi haasayidoogan laataa abrahaamayyo immiis .
yaatin , higgee ayssi de7ii ? higgee mooro ooso gidiyaabay aybakko bessanawu xoossay immana giidi haasayido abrahaama zaree yaana gakkanaashin gujettiis; kiitanchchaa baggaara issi gaannatiyaagan imettiis .
gaannay issi uraa xalaalaassa gidenna; shin xoossay issuwaa .
yaatin , xoossay sinttappe immana giidi haasayidoogaa , issi higgee , &quot; hanenna &quot; yaagii ? akkay ! mulekka geenna . ayssi giikko , higgee asaayyo de7uwaa immanawu danddayiyaabaa gidikko , xillotettaykka tumu higgiyaappe beettees giyoogaa .
shin yesuus kiristtoosa ammanin , xoossay sinttappe immana giidi haasayidoogee , ammaniyaageetuyyo imettana mala , asay ubbay nagaraassi haarettidi de7iyoogaa , xoossaa maxaafay yootees .
shin ammanoy yaanaappe kase , sinttappe qonccana ammanuwaayyo higgee nuna qashettida asaadan gorddi wottiis .
hegaa gishshawu , nuuni ammanuwan xillana mala , kiristtoosi yaana gakkanaassi higgee nuna naagiyaagaa gidiis .
shin ha77i simmi ammanoy yiido gishshawu , higgee hagaappe sinttawu nuna naagiyaagaa gidenna .
intte ubbay ammanuwaa baggaara kiristtoos yesuusan xoossaa naata .
ayssi giikko , intte kiristtoosaara issuwaa gidana mala xammaqettida ubbati kiristtoosa maayideta .
hegaa gishshawu , ayhuda asaa giddooninne giriike asaa giddon dummatetti baawa; aylle woy goqa giddon dummatetti baawa; attumaasa woy maccaasa giddon dummatetti baawa . ayssi giikko , intte ubbaykka kiristtoos yesuusan issi asa .
intte kiristtoosabaa gidikko , simmi intte abrahaama zare; qassi xoossay sinttappe immana giidi haasayidoogaa laattiyaageeta .
shin akeekite; ba aawaabaa laattiya na7ay naatettan de7iiddi , de7iyaabaa ubbawu goda gidikkokka , ashkkaratuppe dummatiyoosi baawa .
shin ba aaway giido wodee wurana gakkanaashin , a hadaraa ekkidaageetu kushiyaaninne a miishshaa naagiyaageetu kushiyan de7ees .
hegaadan nuunikka qassi naatettan de7iyo wode , ha sa7aa haariya ayyaanatussi aylletida .
shin wodiyaa wurssettay gakkido wode , xoossay maccaasi yelidoogaa , higgiyaa garssan yelettidaagaa , ba na7aa kiittiis .
ayssi kiittidee giikko , higgiyan haarettidi de7iyaageeta wozanawunne nuna ba naata oottanawu kiittiis .
xoossay intte a naata gidiyo gishshawu , &quot; abbaa , ta aawawu &quot; giidi waassiya ba na7aa ayyaanaa , nu wozanaa giddo kiittiis .
hegaa gishshawu , hagaappe sinttan neeni xoossaa na7a gidiyoogaappe attin , aylle gidakka; qassi neeni a na7a gidikko , kiristtoosa baggaara xoossaabaa laattiyaagaa .
shin intte hagaappe kasiyan xoossaa erennan de7iiddi , xoossa gidennaageetuyyo aylle gididi haarettideta .
shin ha77i xoossaa eridi , ubbakka xoossan erettiichchidi , laafanne qassi karettida ha ayyaanatukko waanidi simmeetii ? wodhdhi eqqidi , aylle gididi , naa77anttuwaa etayyo haarettanawu koyeetii ?
gallassaa , aginaa , wodiyaanne layttaa intte loytti naageeta .
tana inttebay yashshees; taani intteyyo coo mela daafuridanaashsha ?
ta ishanttoo , taani inttenadan hanido gishshawu , &quot; inttekka tanadan hanite &quot; gaada , inttena woossays; intte tana aynne naaqqibeekketa .
taani koyro intteyyo wonggeliyaa yootidoogee tana harggissishiina gidiyoogaa intte ereeta .
taayyo payyatettay guuxxidi , intteyyo paace gidinkka , tana karibeekketa; shenetinnebeekketa . hegaa gishshaa ubba tana xoossaa kiitanchchaa mokkiyoogaadan , woykko kiristtoosi yesuusa mokkiyoogaadan mokkideta .
yaatin , hekko intte ufayttiyoogee beettenna ! tana gidikko , intteyyo danddayettiyaabaa gidin , taayyo intte intte ayfiyaa shoddi immiyaakkonne ixxennaagaa markkattays .
yaanin taani intteyyo tumaa yootiyo gishshawu , intte morkke gidiyaanaa ?
hara asati intteyyo qarettiyaabaa milatoosona; shin eta qofay lo77enna; ayssi giikko , intte etayyo qarettana mala , taappe inttena shaakkanawu koyoosona .
shin taani intte matan de7iyo wode xalaalan gidennan , ubba wodekka lo77oban intte koyettiyaageeta gidikko lo77o .
ta siiqo naatoo , kiristtoosa meretay inttenan beettana gakkanaashin , maccaasiyo maaretay tuggayiyoogaa keenaa , taani intte gishshawu sahettays .
shin taani intteyyo hirggiyo gishshawu , ha77i intte mati baada inttenaara doonan haasayiyaakko , daro dosays .
higgiyan haarettidi de7anawu koyiyaageetoo , higgee giyoogaa siyekketii ? ane taayyo yootite .
ayssi giikko , xoossaa maxaafay , &quot; abrahaamayyo aylleeppenne goqeeppe yelettida naa77u naati de7oosona &quot; yaagees .
shin ayllee na7ay asi na7a yeliyo maaraadankka yelettiis; qassi goqee na7ay , xoossay sinttappe immana giidi haasayidoogan yelettiis .
ha maccaasati naa77u maachcha gidiyo gishshawu , hagee leemiso gidana danddayees . etappe issinniyaa , siinaa deriyaappe yiidaara , ba naata aylletettaayyo yelaasu; akka aggaaro .
ha aggaara araba giyo biittan de7iya siinaa deriyan leemisettawusu; qassikka ha77i de7iya yerusalaamen leemisettawusu; ayssi giikko , yerusalaame katamay ba giddon de7iya asa ubbaara aylletettan de7ees .
shin saluwan de7iya yerusalaama aylletettan de7ukku; a nuussi aayyiyo .
ayssi giikko , xoossaa maxaafay yaagees; &quot; bii , yelabeenna maynee , ufaytta; maareti oyqqi erennaaree , ne qaalaa xoqqu oottada ilila ! ayssi giikko , ba azinaara de7iya maccaaseeppe , barkka de7iya maccaaseeyyo daro naati de7ana &quot; yaagees .
ta ishanttoo , nuunikka yisaaqadan , xoossay sinttappe immana giido naata .
shin he wode asa maaraadan yelettidaagee , xoossaa ayyaanay giidoogaadan yelettidaagaa yedetti yuuyidoogaadan , ha77ikka hegaa mala .
shin xoossaa maxaafay woygii ? &quot; ayllee na7ay goqee na7aara issippe laattenna gishshawu , aylliyo i na7aara gattada kessa yedda &quot; yaagees .
hegaa gishshawu , ta ishanttoo , nuuni goqee naata gidiyoogaappe attin , ayllee naata gidokko .
nuuni aylletetti baynnan , de7ana mala , kiristtoosi nuna aylletettaappe kessiis; simmi minnidi eqqite; naa77anttuwaa aylletettaa qambbaran geloppite .
siyite , taani phawuloosi , inttena yaagays; intte qaxxarettiyaabaa gidikko , kiristtoosi inttena aynne go77enna .
qaxxarettiya ubbati higgee giyoogaa ubbaa polidi naaganawu bessiyoogaa gujjada hassayissays .
higgiyaa naagidi xillanawu koyiyaageetoo , kiristtoosappe shaahettideta; xoossaa aaro kehatettaappekka kunddideta .
nuna gidikko , nuuni xoossaa ayyaanaa baggaara ammanuwan xillanawu ufayssan naagoos .
ayssi giikko , nuuni kiristtoosi yesuusaara issippe de7in , siiquwan oottiya ammanuwaappe attin , qaxxarettinkka , qaxxarettennan agginkka nuna aynne go77enna .
kase lo77o ootteeta; shin tumatettaayyo intte azazettenna mala , oonee inttena diggiday ?
ha cimoy inttena xeesida xoossaappe yibeenna .
asay giyoogaadan , guutta irshshoy munaqaa ubbaa denttees .
intte harabaa qoppennaagaa taani xoossan ammanettays; shin inttena wayssiya uray oona gidikkonne , xoossaappe ba pirddaa ekkana .
shin ta ishanttoo , taani hanno gakkanawu qaxxaray koshshiyoogaa yootiyaabaa gidikko , tana ayssi yedettiyoonaa ? hegee tuma gidiyaakko , taani kiristtoosa masqqaliyaabaa tamaarissin aynne wayssiyaabi baawa .
inttena wayssiyaageeti banttana banttarkka mureessorkkonaashsha !
inttena gidikko , ta ishanttoo , aylletettaappe kiyanawu xeesettideta . gidinkka aylletettaappe intte kiyidoogan , intte asatettaa amoy inttena haaroppo . hegaa gishshaa siiquwan issoy issuwaayyo haarettite .
ayssi giikko , higge ubbay issi haasayan qashettees; ikka , &quot; ne shooruwaa ne huuphedan siiqa &quot; yaagiyaagaa .
shin intte issoy issuwaara saxettiyaabaanne meetettiyaabaa gidikko , intte intte giddon wurenna mala naagettite .
shin siyite; xoossaa ayyaanay inttena kaalettiyaabaa gidikko , intte asatettaa amuwaa mulekka polekketa .
ayssi giikko , nu asatettay amottiyoobaa geeshsha ayyaanay ixxees; qassi geeshsha ayyaanay amottiyoobaa nu asatettay ixxees; hageeti issoy issuwaara ixettoosona . hegaa gishshawu , intte dosiyoobaa oottanawu danddayekketa .
shin xoossaa ayyaanay inttena kaalettiyaabaa gidikko , higgee inttena haarenna .
asatettaa oosoy erettidaagaa; ikka aybee giikko , shaaramuxiyoogaa , tunatettaa , yeellaa xayiyoogaa ,
eeqawu goynniyoogaa , bitiyoogaa , morkketettaa , palamaa , qanaatiyoogaa , hanqquwaa , bana xoqqissiyoogaa , ooyettiyoogaa , issoy issuwaappe shaahettiyoogaa ,
miqqaynniyoogaa , woriyoogaa , mattottiyoogaa , yettanchcha kiyiyoogaanne hageeta milatiyaageeta . kasekka taani intteyyo yootidoogaadan , hageeta milatiyaageeta oottiyaageeti xoossaa kawotettaa laattokkona .
shin geeshsha ayyaanaa ayfee , siiquwaa , ufayssaa , sarotettaa , danddayaa , kehatettaa , lo77otettaa , ammanuwaa ,
ashkketettaa , ba huuphiyaa naagiyoogaa . hageeta milatiyaageeta diggiya higgee baawa .
kiristtoos yesuusabaa gidiyaageeti bantta asatettaa a iita qofaaranne a amuwaara issippe masqqaliyaa bollan misimaariyan xishidi kaqqidosona .
nuuni geeshsha ayyaanan de7ikko , nuna qassi geeshsha ayyaanay kaaletto .
ane otorettiyoogaa , woykko issoy issuwaa yiilloyiyoogaa , woykko issoy issuwaa qanaatiyoogaa aggoos .
ta ishanttoo , intte ayyaanan de7iyaageeti issi uray ay mooro oottidi , beettikkonne , ashkketetta ayyaanan a suurissite; qassi intte paacettenna mala , intte huuphiyaa naagite .
issoy issuwaa toohuwaa tookkite; hegaa oottiyoogan kiristtoosa higgiyawu azazetteeta .
ayssi giikko , issi uray aynne hanennan de7iiddi , aybakko i hanidobaa ayyo milatikko , ba huuphiyaa cimmees .
shin asay ubbay huuphiyan huuphiyan ba oosuwaa paacco; hegaappe guyyiyan , hara asaagaara giigissennan , ba huuphe ooso xalaalan ceeqettiyoobaa demmana .
ayssi giikko , asay ubbay huuphiyan huuphiyan ba toohuwaa tookkanawu bessees .
shin xoossaa qaalaa tamaariyaagee baayyo de7iya lo77obaa ubbaa bana tamaarissiyaagaara shaakko .
inttena intterkka cimmoppite . ooninne xoossaa bolli qilliiccanawu danddayenna; ayssi giikko , asi ba zeriyoogaa zaarettidi cakkana .
ba asatettaa amuwan zeriyaabaa gidikko , asatettaa amuwaappe hayquwaa cakkana . shin ayyaanan zeriyaabaa gidikko , ayyaanaappe merinaa de7uwaa cakkana .
ane lo77o oosuwaa oottanawu azalliyoogaa aggoos . ayssi giikko , nuuni azallennan aggikko , cakkiyo wodee sinttappe yaana .
yaanikko ha oottanawu nuuni danddayiyoorin , asa ubbawu lo77obaa oottoos; shin ubbaappe aattidi , nunaara ammanuwan de7iyaageetuyyo lo77obaa oottoos .
taani ta kushiyan , ay mala gita pitaletun , intteyyo xaafiyaakko be7ite .
asaa sinttan lo77idi beettanawu koyiya ubbati , intte qaxxarettana mala koyoosona; shin hegaa eti oottiyoogee banttayyo kiristtoosa masqqaliyaa gishshawu yedetettennan attana xalaalaassa .
ayssi giikko , eti intte qaxxarettidoogan ceeqettanawu inttena qaxxarettona goosonappe attin , haray atto qaxxarettidaageetikka bantta huuphen higgiyaa naagokkona .
shin sa7ay taayyo kaqettin , taanikka sa7aayyo kaqettido yesuus kiristtoosa masqqaliyaappe attin , taani ceeqettiyoobi harabay taappe haakko .
ayssi giikko , kiristtoos yesuusan ooratta mereta gidiyoogee go77eesippe attin , qaxxarettinkka qaxxarettennan agginkka aynne go77enna .
ha wogan hemettiya ubbatu bollinne xoossaa asa ubbaa bolli , sarotettaynne maarotettay de7o .
taani yesuusayyo masunxxido malaataa ta bollan tookkido gishshawu , hagaappe sinttawu issi asikka tana wayssoppo .
ta ishanttoo , nu godaa yesuus kiristtoosa aaro kehatettay inttenaara gido . amin77i .
taani xoossaa sheniyan kiristtoos yesuusi kiittido phawuloosi , efisoonan de7iya geeshshatuyyo qassi kiristtoos yesuusawu ammanettidi de7iyaageetuyyo ha dabddaabbiyaa xaafays .
xoossaa nu aawaappenne godaa yesuus kiristtoosappe aaro kehatettaynne sarotettay intteyyo gido .
ayyaanaa anjjo ubban kiristtoosa baggaara saluwaa sohuwan nuna anjjida xoossaa , nu godaa yesuus kiristtoosa aawaa , nuuni galatoos .
nuuni a sinttan geeshshatanne pokkoy baynnaageeta gidana mala , xoossay nuna sa7ay merettanaappe kase , kiristtoosa baggaara ba siiquwan dooriis .
xoossay ba sheniyan ba dosidoogaadan , yesuus kiristtoosa baggaara nuna ba naata oottanawu kasetidi qoppi wottiis .
xoossay ba siiqiyo na7aa baggaara nuuyyo coo immido aaro kehatettaa bonchchuwaa gishshawu , nuuppe galataa ekkanawu hegaa oottiis .
nuuni xoossaa aaro kehatettaa daruwaadan , kiristtoosa sunttan wozettida; hegan xoossay nu nagaraa atto giis .
xoossay ba aadhdhida eratetta ubbaaninne ba wozanaa qofa ubban ba aaro kehatettaa nuuyyo darissidi immiis .
ayssi giikko , xoossay ba qoppidoogaa oottiis; qassi kiristtoosa baggaara polanawu qoppi wottido xuura yohuwaa nuna erissiis .
xoossay wodiyaa wurssettay gakkiyo wode polanawu qoppido qofay kiristtoosa waanna oottidi , saluwaaninne sa7an de7iya mereta ubbaa issippe aani shiishshanaagaa .
ubbabay xoossaa qofaadaaninne i giidoogaadan haniis; xoossay kasetidi qoppi wottidoogaadan , kiristtoosa baggaara nuuni aageeta gidanaadan , nuna dooriis .
nuuni kasetidi , kiristtoosa baggaara ekkana giidi ufayssan naagiyaageeti , xoossaa bonchchuwaa galatoos .
intteyyookka qassi hegaadan haniis; tumu kiitaa , intteyyo atotettaa ehiida wonggeliyaa mishiraachchuwaa , intte siyido wode kiristtoosa ammanideta; xoossay intteyyo immana giido geeshsha ayyaanaa baggaara , intte abaa gidiyoogaa erissiya maatafaa intte bolli wottiis .
xoossay ba asawu immana giidoogaa nuuni ekkana gakkanaassi , geeshsha ayyaanaa daannatuwaa oyqqida . hegee qassi a bonchchuwawu galata gidana .
hegaa gishshawu , godaa yesuusa intte ammaniyoogaanne geeshshata ubbaa intte siiqiyoogaa taani siyoosappe doommada ,
intteyyo xoossaa galatiyoogaa aggabeykke; xoossaa woossaydda intteyyookka woossays .
qassi godaa yesuus kiristtoosa xoossay , bonchcho aaway , xoossaa intte eranaadan , inttena aadhdhida eranchcha oottiya qassi xoossaa intteyyo qonccissiya geeshsha ayyaanaa intteyyo immanaadan , taani woossays .
xoossay intte ekkana giidi , ufayssan naagi uttidoogaayyo inttena xeesidoogaanne i ba asawu immana giyo anjjoy ay keena durekko intte eranaadan , xoossay intte wozanaa dooyin , a poo7uwaa intte be7anaadan , taani xoossaa woossays .
qassi a ammaniya nunan a wolqqay keehi oottees .
ha nunan de7iya wolqqaynne hayquwaappe kiristtoosa denttidi , saluwaa sohuwan xoossaappe ushachcha baggaara utissida gita wolqqay issuwaa .
kiristtoosi saluwaa sunttatuppe , godatettay de7iyoogeetuppe , wolqqaamatuppenne godatu ubbaappe bolla gididi haarees; i ha sa7aa xalaalan gidennan , sinttappe yaana sa7ankka hara sunttatetta ubbaappe xoqqees .
xoossay ubbabaa kiristtoosa tohuwaappe garssan haarissiis; qassi xoossay i ubbaban ubbaappe bollaara goda gidanaadan , woosa keettaayyo a immiis .
woosa keettay kiristtoosa asatetta; woosa keettay kiristtoosi ubbasan ubbabaa kunttiyo a polo .
intte azazettennan ixxido gishshawunne intte nagaraa gishshawu , kase wodiyan ayyaana hayquwaa hayqqideta .
he wode intte ha sa7aa iita ogiyaa hemettideta; carkkuwaa giddon de7iya wolqqaama ayyaanatu halaqaayyo qassi xoossaayyo azazettenna asaa ha77i haariya ayyaanaayyo azazettideta .
nuunikka qassi ubbay he asaa mala; qassi nuuni nu meretettaa amuwaadan de7ida; nu asatettaynne nu wozanay koyidobaa oottida . nuunikka haratuugaadan , nu meretan xoossaa hanqquwaa ekkanawu de7oos .
shin xoossaa maarotettay daro gidiyo gishshawu , ba siiquwaa daruwaadan ,
nuuni ayyo azazettennan ixxidi , haray atto ayyaanan hayqqidaageeta gidinkka , i kiristtoosaara nuuyyo de7uwaa immiis . xoossaa aaro kehatettan intte attideta .
nuuni kiristtoos yesuusaara saluwaa sohuwan haaranaadan , xoossay nuna aara issippe hayquwaappe denttiis .
i sinttappe yaana wodiyan , nuuyyo kiristtoos yesuusan de7iya kehatettan , ubbaappe aadhdhiya ba aaro kehatettaa gitatettaa bessanawu hegaa oottiis .
ayssi giikko , intte xoossaa aaro kehatettan , ammanuwan attideta; hagee xoossaa imoppe attin , intte oosuwaana gidenna .
intte daafuran beettibeenna gishshawu , intte ceeqettiyoobi aybinne baawa .
ayssi giikko , nuuni xoossaa mereta; i nuuyyo kasetidi giigissi wottido lo77o oosuwaa nuuni oottanaadan , kiristtoos yesuusa baggaara nuna medhdhiis .
hegaa gishshawu , inttenoo zariyan ayhuda gidenna asatoo , bantta asatettaa bolli kushiyan oosettidoogan , banttana qaxxarettidaageeta giya ayhudati , qaxxarettibeennaageeta giidi xeesiyoogeetoo , intte kase oonakko akeekite .
he wode intte kiristtoosappe shaahettideta; imatta gididi , israa7eela asaappe haakkidi de7ideta; xoossay ba asaayyo immana giidi maacido maachchaappe aynne demmibeekketa; ha sa7aa bolli intte demmana giidi , ufayssan naagi uttidobaa demmennaaninne qassi xoossi baynnan de7ideta .
shin intte kase haakkidi de7iyaageeti ha77i kiristtoos yesuusaara de7idi , kiristtoosa hayquwan mataa shiiqideta .
ayssi giikko , kiristtoosi ayhuda asaanne ayhuda gidenna asaa timidi , nuuyyo sarotettaa ehiis . eta naa77aa shaakkidi , morkke ootti wottida morkketettaa godaa ba asatettan qoqqofi yeggiis .
i ba huuphen ha naa77u zaretuppe issi ooratta asa medhdhidi sarotettaa wottanawu , ayhuda asatu higgiyaa a azazotuuranne wogatuura issippe xayssiis .
kiristtoosi masqqaliyaa bolli misimaariyan xishettidi hayqqido ba hayquwan morkketettaa xayssiis; qassi masqqaliyaa baggaara naa77u zaretakka issi asa ootti sigettidi , xoossaakko ekki ehiis .
kiristtoosi yiidi , xoossaappe haakkidi de7iya intteyyo ayhuda gidennaageetuyyoonne , a matan de7iya ayhudatuyyo ubbaayyo , wonggeliyaa mishiraachchuwaa sarotettaa yootiis .
ayssi giikko , nuuni ubbay , ayhudatikka ayhuda gidennaageetikka , issi geeshsha ayyaanan kiristtoosa baggaara aawaa sintti shiiqanawu danddayoos .
simmi intte ayhuda gidenna asati hagaappe sinttawu allaga woy imatta gidekketa; ha77i inttenne geeshshati issi biittaa asa; qassi xoossaayyo intte so asa .
yesuusi kiittidoogeetinne hananabaa yootiyaageeti baasido baasuwaa bolli inttekka keexettideta; godaa xaphuwaa minttiya waanna shuchchay kiristtoos yesuusa .
i keettaa ubbaa issippe shiishshi oyqqidi , xoossaa baggaara geeshsha beeta maqidase gidana mala dichchees .
intte qassi xoossay ba ayyaanan de7iyo keetta gidanawu , haratu ubbaara issippe kiristtoosan keexetteeta .
hegaa gishshawu , inttenoo ayhuda gidenna asatoo , taani phawuloosi intte gishshawu kiristtoos yesuusa qasho asa gididaagee , xoossaa woossays .
xoossay ba aaro kehatettan , taani inttena maaddanaadan , ha oosuwaa taayyo immidoogaa intte loytti siyideta .
xoossay ba xuura qofaa taayyo qonccissidi , tana erissiis; erissin taani hegaa qanttan xaafaas .
qassi taani xaafidoogaa intte nabbabiyo wode , kiristtoosa xuuraa taani waata akeekidaakko eranawu danddayeeta .
beni wode asay he xuura yohuwaa siyibeenna; shin xoossay hegaa yesuusi kiittido geeshshatuyyoonne hananabaa yootiyaageetuyyo , geeshsha ayyaanan ha77i qonccissiis .
xuura yohoy hagaa; ayhuda gidenna asay wonggeliyaa baggaara , xoossaa anjjuwaa ayhudatuura issippe laattoosona; eti issi asatettan shaahettennan de7oosona; qassi kiristtoos yesuusa baggaara xoossay immana giidoogaa ayhudatuura shaakkoosona .
xoossay ba oosuwaa wolqqaa baggaara tawu immido aaro kehatettan taani ha wonggeliyawu ashkkara gidaas .
taani geeshshatu ubbaa giddon laafiyaagaa gidikkokka , ayhuda gidenna asawu zaway baynna kiristtoosa duretettaa wonggeliyaa mishiraachchuwaa yootiyo ha qaadaa xoossay taayyo immiis .
qassi taani hegan xoossaa xuura qofaa asa ubbawu qonccissa yootana; ubbabaa medhdhida xoossay ba xuura yohuwaa beni wode ubban gentti wottiis .
xoossay ha77i hegaa woosa keettaa baggaara saluwaa sohuwan de7iya halaqatuyyoonne godatettay de7iyoogeetuyyo zaway baynna ba aadhdhida eratettaa qonccissanawu oottiis .
xoossay hegaa nu godaa kiristtoos yesuusa baggaara i polido ba merinaa qofaadan oottiis .
nuuni kiristtoosi yesuusaara issippe gididi , a ammaniyo ammanuwan ammanettidi , aynne yayyennan xoossaa sintti aadhdhanawu danddayoos .
hegaa gishshawu , taani intteban metootiyoogan intte hirggenna mala , inttena woossays; ayssi giikko , taani intte bonchchuwawu metootays .
hegaa gishshawu ,
taani saluwaaninne sa7an de7iya ammaniya keetta asay ubbay aani sunttettido xoossaa sinttan gulbbatays .
xoossay ba bonchchuwaa daruwaadan , ba geeshsha ayyaanan , intteyyo intte garssa asatettan intte minniyo wolqqaa immanaadaaninne , qassi ammanuwaa baggaara kiristtoosi intte wozanaa ba keetta oottanaadan , taani xoossaa woossays;
qassikka intte xaphuwaa yeddidi , tokettidi siiquwan minnanaadan , xoossaa woossays .
qassi geeshshatu ubbaara kiristtoosa siiqoy ay keena aahokko , adussakko , xoqqakkonne ciimmakko eriyo wolqqaa intte demmanaadan , taani xoossaa woossays .
eratettaappe aadhdhiya kiristtoosa siiquwaa intte eranaadaaninne qassi xoossaabaa gidiya ubbaban intte poli kumanaadan , taani xoossaa woossays .
simmi nu giddon oottiya ba wolqqaa baggaara nuuni woossiyoobaa woy qoppiyoobaa ubbaappe keehi darissi oottanawu danddayiya xoossaayyo ,
woosa keettaaninne kiristtoos yesuusan ubba wode merinaappe merinaa gakkanaassi bonchchoy gido . amin77i .
hegaa gishshawu , taani godaayyo oottiyo gishshawu qashettidaagee xoossay inttena xeesido xeessawu bessiya de7uwaa intte de7anaadan , taani inttena woossays .
ubba wode intte intte huuphiyaa kawushshiyaageeta , ashkketanne danddayanchchata gidite; issoy issuwaa maaddiyoogan intte siiquwaa bessite .
inttena issippe gatti qachchiya sarotettan , geeshsha ayyaanay intteyyo immiyo issippetettaa naaganawu minnite .
xoossay inttena xeesido ufayssay , intte demmana giidi naagi uttidoogee mexi issuwaa giyoogaadan , issi asatettaynne issi geeshsha ayyaanay de7ees .
issi goday , issi ammanoynne issi xinqqatee de7ees .
ubbaa goday , ubbaa baggaara oottiyaagee , ubbaa giddon de7iyaagee , issi xoossay , ubbaa aaway de7ees .
shin kiristtoosi immido imuwaadan , nuuni huuphiyan huuphiyan dumma imuwaa ekkida .
hegaa gishshawu , xoossaa maxaafay , &quot; i pude xoqqasaa kiyido wode , omoodettida darota ekkidi efiis; asaayyookka imota immiis &quot; yaagees .
yaatin , &quot; pude kiyiis &quot; giyoogee woygiyoogee ? i koyro duge wodhdhiis; hegee sa7awu hirkki ziqqiyaasaa wodhdhiis giyoogaa .
ha duge wodhdhidaagee ba huuphen a; he i ubbabaa kumanaadan , salo ubbaappe xoqqiyaasaa pude kiyiis .
asaayyo imo immidaagee a; i issoota issoota yesuusi kiittidoogeeta , harata hananabaa yootiyaageeta , qassi harata wonggeliyaa mishiraachchuwaa yootiyaageeta , qassikka harata woosa keettaa kaalettiyaageetanne tamaarissiyaageeta ootti sunttiis .
i hegaa geeshshati ubbay ammaniya asa ooso oottanaadaaninne kiristtoosa bollaa keexxanaadan giigissanawu oottiis .
qassi nuuni ubbay xoossaa na7aa ammaniininne erin beettiya issippetettaakko gakkana; nuuni kiristtoosa polo dichchaa keenaa diccidi , gastta asa gidana .
nuuni beetan yaanne haanne shocettidi , bantta cimo hanotan asaa bala ogiyaa kaalettiya gene asaa timirtte carkko ubban sugettidi , hagaappe sinttawu na7a gidanawu bessenna .
shin nuuni siiqotettan tumaa haasayiiddi , huuphe gidiya kiristtoosakko ubbaban diccanawu bessees .
bolla giddon de7iya dumma dumma shaahoti aani issippe ohettidosona; qassi kumetta bollay baayyo imettida shaya ubban issoy issuwaara gayttidi , issippe ohetti uttiis; he dumma dumma shaahoti oottanawu bessiyaagaa oottiyo wode , kumetta bollay siiquwan dicceesinne bana keexxees .
hegaa gishshawu , taani hagaa intteyyo godaa sunttan odaysinne markkattays . intte go77i baynna qofaa qoppiya ayhuda gidenna asatudan de7oppite .
eta wozanay xuman de7ees; eti aynne erennaageetanne ixxaas giyaageeta gidiyo gishshawu , xoossay immiyo de7uwaappe haakkidosona .
eta matan yeella giyoobi baawa; eti shaaramuxettiyo qaaqqawu bantta huuphiyaa aatti immoosona; qassi tunabaa ubbaa paci baynnan oottoosona .
shin intte kiristtoosabaa hegaadan tamaaribeekketa .
abaa tumu siyideta; qassi tumatettaykka yesuusan de7iyoogaadan , appe tamaarideta .
intte kase de7iyo de7uwaa aggite; qassi ba cimmiya amuwan xayiya intte ceega asatettaa xayssite .
intte wozanaynne qofay muleera ooraxxanawu bessees .
tumu xillotettaaninne geeshshatettan xoossaa leemisuwan merettida ooratta asatettaa maayite .
simmi worddotoppite . nuuni ubbay kiristtoosa asatettan issi asa gidiyo gishshawu , asay ubbay ba ishawu tumaa haasayanawu bessees .
hanqqettite; shin intte hanqquwan nagaraa oottoppite . intte hanqqetti uttidaashin , away wulloppo .
xalahe halaqaayyo soho immoppite .
wuuqqiya uray hagaappe sinttawu wuuqqoppo; shin hegaa aggidi , hiyyeesata maaddanawu , ba kushiyan lo77obaa oottiiddi daafuro .
intte haasayay siyiyaageeta go77ana mala , koshshiyoogaadan minttettiya lo77o qaalay intte doonaappe kiyoppe attin , iita qaalay mulekka kiyoppo .
xoossay inttena woziyo gallassawu intte parametti uttido xoossaa geeshsha ayyaanaa azzanissoppite .
ixo hanotettaa , yiilluwaa , hanqquwaa , waasuwaanne cashshaa ubbaa iitatetta ubbaara intteppe xayssite .
issoy issuwaayyo kehitenne qarettite; qassi xoossay kiristtoosa baggaara intteyyo atto giidoogaadan , inttekka issoy issuwaayyo atto giite .
simmi xoossay siiqiyo naatudan , a milatite .
qassi kiristtoosi nuna siiqidi , ba huuphiyaa xoossaayyo sawuwaa tonggu giya yarshsho oottidi immidoogaadan , inttekka siiquwan de7anawu bessees .
shin geeshshatuyyo bessiyaagaadan , intte giddon shaaramuxiyoogeenne tunatetta ubbay , woy miishsha amottiyoogee mulekka siyettoppo .
yeellayiyaabaynne eeyya haasayay woy pattenna qiree intteyyo bessennabaa gidiyo gishshawu , intte matan mulekka de7oppo; intte hegaa ubbaa aggidi , xoossaa galatanawu bessees .
hagaa erite; ooninne shaaramuxiyaagaa woy tunabaa oottiyaagaa , woy miishsha amottiyaagaa gidikko , kiristtoosa kawotettaanne xoossaa kawotettaa laattanawu danddayenna; miishsha amottiyoogee eeqawu goynniyoogaappe dummatenna .
inttena ooninne pattenna haasayan cimmoppo; ayssi giikko , hagaa gaasuwan xoossaa hanqqoy azazettenna asaa bolli yaana .
simmi hegaa mala asaara zuppetoppite .
ayssi giikko , kase intte xuman de7ideta; shin godaa baggaara ha77i poo7uwan de7eeta; poo7uwan de7iya asaadan poo7uwan hemettite .
ayssi giikko , poo7oy lo77otettaa , xillotettaanne tumatettaa ubbaa ayfees .
godaa ufayssiyaabay aybakko tamaarite .
go77i baynna xuma oosuwaa qonccissi bessiteppe attin aara walahettoppite .
eti geeman oottiyoobaa haray atto haasayiyoogeekka pokkees .
shin ubbabay poo7uwaa kiyiyo wode , qoncciyan beettana; ayssi giikko , qoncciyan beettiya ubbabay poo7o .
hegaa gishshawu , &quot; xiskkiyaagoo , beegotta; hayquwaappekka dendda; kiristtoosi neeyyo poo7issana &quot; yaagees .
simmi intte waani de7iyaakko akeekite; aadhdhida eratettaara de7iya asadan de7iteppe attin , aadhdhida eratetti baynna asadan de7oppite .
wodee iita gidiyo gishshawu , intte lo77o wodiyaa coo xayssoppite .
hegaa gishshawu , goday koyiyoobay aybakko akeekiteppe attin , eeyyoppite .
qassi inttenan geeshsha ayyaanay kumoppe attin , inttena bashshiya woyniyaa giyo eessaa uyidi mattottoppite .
mazamuriyaa yettan , galatiiddi yexxiyoogaaninne ayyaana yettan issoy issuwaara haasayite; qassi galatiyo yettaaninne mazamuriyaa yexxiyoogan intte wozanan godaa galatiiddi yexxite .
nu godaa yesuus kiristtoosa sunttan , aawaa xoossaa ubbabawu ubba wode galatite .
kiristtoosayyo yayyiiddi , issoy issuwaayyo haarettite .
maccaasatoo , godaayyo haarettiyoogaadan , intte azinatuyyo haarettite .
ayssi giikko , kiristtoosi qassi woosa keettaayyo huuphe gidiyoogaadan , azinaykka ba maccaaseeyyo huuphe; qassi kiristtoosi ba huuphen , ba bollaa gidiya woosa keettaa ashshiyaagaa .
shin woosa keettay kiristtoosayyo haarettiyoogaadan , maccaasay qassi bantta azinawu ubbaban haarettanawu bessees .
azinatoo , kiristtoosi woosa keettaa siiqidi , ba huuphiyaa ayyo immidoogaadan , inttekka intte maccaasata siiqite .
i woosa keettaa ba qaalaaninne haattan meecci geeshshidi , xoossaayyo dummayanawu hagaa oottiis .
kiristtoosi woosa keettaa qiti woy kul77i woy hegaa milatiyaabi baynnan , a kumetta bonchchuwaara geeshshanne borettennaagaa oottidi , ba huupheyyo shiishshanawu koyiis .
simmi qassi azinay ba maccaasiyo ba bollaadan siiqanawu bessees; ba machchiyo siiqiyaagee bana siiqees .
ayssi giikko , ba bollaa ixxiya asi mulekka baawa; shin kiristtoosi woosa keettaa miziyoogaadaaninne naagiyoogaadan ooninne ba bollaa mizeesinne naagees .
ayssi giikko , nuuni a bollaa shaaho .
xoossaa maxaafay yaagees; &quot; hegaa gishshawu , attumaagee ba aawaanne ba aayyiyo aggi bayidi , ba machcheera issippe de7ana; eti naa77aykka issi asho gidana &quot; yaagees .
ha xuuray wolqqaama tumatetta; shin taani hagee kiristtoosabaanne woosa keettaabaa yootees yaagays .
gidikkokka , qassi intte huuphiyan huuphiyan intte maccaasaa intte huuphedan siiqanawu bessees; maccaasa ubbaykka bantta azinaa azinaa bonchchanawu bessees .
naatoo , inttena yelidaageetuyyo godan azazettite; ayssi giikko , hagee oottanawu bessiyaabaa .
&quot; neeyyo ubbabay lo77anaadaaninne sa7an ne layttay aduqqanaadan ,
ne aawaanne ne aayyiyo bonchcha &quot; giya azazoy xoossay immana giidoogaara de7iya koyro azazuwaa .
aawatoo , intte intte naata godaa seeraaninne zoriyan dichchiteppe attin , eta hanqqetissoppite .
aylletoo , kiristtoosayyo oottiyoogaadan , intte godatuyyo yashshatettaaninne kokkorssan suure wozanaappe azazettite .
xoossay giidoogaa oottiyaageetudan , kiristtoosa aylletudan , wozanaappe oottiteppe attin , asa ufayssanawu oottiyaabaadan , asi be7o giidi oottoppite .
asawu gidennan kiristtoosawu oottiyoogaadan , xibennan wozanappe oottite .
aylle gidin woy goqa gidin , i oottiyo lo77o ooso ubbaayyo goday huuphiyan huuphiyan woytanaagaa ereeta .
godatoo , intte aylleta naassiyoogaa aggidi , etayyo hegaadan oottite; inttenanne eta gatti haariya goday , oonanne maaddi pirddennaagee , saluwan de7iyoogaa ereeta .
wurssettan , godaaninne a gita wolqqan minnite .
xalahee halaqaa iita cimuwaa teqqanawu intte danddayana mala , xoossay intteyyo immiyo ollaa maayo ubbaa maayite .
ayssi giikko , nuuni saluwaa sohuwan de7iya iita ayyaana wolqqatuura , haariyaageetuura , godatettay de7iyaageetuuranne ha xuma biittaa haariyaageetuura olettiyoogaappe attin , asaara baaxetokko .
hegaa gishshawu , iita gallassan teqqanawunne qassi wurssettay gakkanaassi warettoogaappe guyyiyan , minni eqqanawu intte danddayana mala , xoossaa ola miishsha ubbaa oyqqite .
hegaa gishshawu , xeessan qabattuwaa gixxiyoogaadan tumatettaa gixxidi , tiran wottiyo ola miishshadan xillotettaa maayidi ,
intte tohuwan caammaa wottiyoogaadan sarotettaa wonggeliyaa mishiraachchuwaa yootanawu giigidi , minni eqqite .
he ubbaappe aattidi , xalahe halaqay dafidi yeddiyo wonddafiyaa tama ubbaa toyssanawu , ammanuwaa ubba wode gonddalledan oyqqite .
ammanuwaa huuphiyan wottiyo birata qophedan wottite; qassi geeshsha ayyaanaa bisuwaa , xoossaa qaalaa , oyqqite .
xoossaa woossiiddinne a maaduwaa oychchiiddi , ubba wode geeshsha ayyaanan xoossaa woossite . hegaa gishshawu , minnite; salettoppite; geeshshatu ubbaayyo xoossaa ubba wode woossite .
qassi taani yayyennan wonggeliyaa xuuraa yootanawu , xoossay ta doonaa dooyidi , tawu haasayiyoobaa immanaadan , tawukka xoossaa woossite .
taani ha77i qashuwan de7ikkokka , ha wonggeliyaa gishshawu taani kiitettidaagaa; taani abaa tawu bessiyaagaadan yayyennan yootana mala , taayyo xoossaa woossite .
shin taani waana de7iyaakkonne ay oottiyaakko inttekka eranaadan , nu siiqo ishay , godaa oosuwan ammanettida ashkkaray tikiqoosi , tabaa ubbaa intteyyo yootana .
nuuni ubbay waani de7iyaakko intteyyo yootidi , inttena minttettana mala , taani a inttekko kiittaas .
xoossaa aawaappenne godaa yesuus kiristtoosappe sarotettaynne siiqotettay ammanuwaara issippe ishanttu ubbaayyo gido;
dochchenna siiquwan nu godaa yesuus kiristtoosa siiqiya ubbatuura xoossaa aaro kehatettay gido . amin77i .
taani phawuloosi , xoossaa sheniyan kiristtoosi yesuusi kiittidoogaa gididaageenne nu ishay ximootiyoosi ,
qolasiyaasa giyo kataman de7iya geeshshatuyyo , kiristtoosan ammanettida ishanttuyyo ha dabddaabbiyaa xaafoos . xoossaa nu aawaappenne godaa yesuus kiristtoosappe , aaro kehatettaynne sarotettay intteyyo gido .
nuuni intteyyo xoossaa woossiyo wode , xoossaa nu godaa yesuus kiristtoosa aawaa , ubba wode galatoos .
ayssi giikko , nuuni kiristtoos yesuusa intte ammaniyoogaanne geeshshata ubbaa siiqiyoogaa siyida .
tumu kiitay wonggelee koyro inttekko yiido wode , xoossay sinttappe immana giidoogaa siyideta . simmi intte ammanoynne siiqoy saluwan giigidi naagiya , xoossay sinttappe immana giidoogan doomettiis .
he wonggelee inttekko gakkiis; gakkidi , intte a siyoosappenne xoossaa aaro kehatettaa tumatettan eroosappe doommidi , intte giddon de7iyoogaadankka , biitta ubban anjjuwaa eheesinne ubbasaa aakkees .
intte hegaa nunaara issippe ashkkara gidida siiqo eppaafirappe tamaarideta; i nu gishshaa kiristtoosayyo ammanettidi oottiyaagee ,
xoossaa ayyaanan harata intte siiqiyoogaa nuuyyo yootiis .
hegaa gishshawu , nuuni qassi hegaa siyido gallassaasappe doommidi , xoossay intteyyo ba sheniyaa eriyo eratettaa , xoossaa ayyaanay immiyo aadhdhida eratettaaranne akeekaara issippe kunttidi immanaadan , ubba wode balennan xoossaa woossoos .
hegaappe guyyiyan , goday koyiyoogaadan intte de7anawunne , ubba wode a ufayssiyaabaa oottanawu danddayana; intte oottiyo lo77o ooso ubban intte de7oy go77aara de7iyaagaa gidana; qassi xoossaa eriyoogan intte diccana .
intte ubbaban ufayssan genccanaadaaninne danddayanaadan , xoossay ba bonchchuwaa gitaadan immiyo wolqqa ubban minnite .
qassi geeshshatuyyo giigida poo7o kawotettaa laattanawu , nuna danddayissida aawaa galatite .
i nuna xumaa wolqqaappe ashshidi , ba siiqiyo na7aa kawotettaakko pinttiis .
qassi i ba na7an nuna wozidi , nu nagaraa atto giis .
kiristtoosi beettenna xoossaa leemiso; i merettidabaa ubbaappe aadhdhiya bayra na7a .
ayssi giikko , ubbabaykka aani merettiis; beettiyaageeti , beettennaageeti , ayyaanatuppe beettiya wolqqaynne godatettay , halaqatettaynne maatay , saluwaaninne sa7an de7iya ubbabaykka aaninne ayyo merettiis .
i ubbabaappe kase de7iis; ubbabaykka aani ba sohuwaa sohuwaa oyqqidi de7ees .
i ba bollawu , woosa keettawu huuphe; i ubbaappe bolla gidana mala , kasetidi hayquwaappe denddida bayra na7a gidiis .
ayssi giikko , xoossay koyidoogaadan , aani xoossatetta mereta kumettay de7ees .
yaatin xoossay kiristtoosa baggaara ubbabaa banaara sigettanawu yohuwaa qachchiis; ba na7ay masqqaliyaa bollan gussido suuttan saluwaaninne sa7an de7iya ubbabaa banaara sigettiis .
hagaappe kase , intte iitabaa oottido gishshawunne qoppido gishshawu , xoossaappe shaahettidi , aara morkkettideta .
shin xoossay ha77i inttena pokkoynne boree baynnaageetanne qassi geeshshata oottidi , ba sintti shiishshanawu , ba na7aa hayqqidaagaa asatettan banaara inttena sigettiis .
hegee intte tumu ammanuwan minni eqqidi , wonggeliyaa mishiraachchuwaa siyidi , sinttappe ekkana giidoogaappe qaaxxennan minnidi de7ikko hanana; he wonggeliyaa mishiraachchoy sa7an de7iya mereta ubbaa matan odettiis . taani phawuloosikka wonggeliyaa mishiraachchuwaa yootiyaagaa gidaas .
taani intteyyo waayettido gishshawu , ha77i ufayttays; kiristtoosi ba bollaayyo , hegaa giyoogee woosa keettaayyo , waayettishin paccidaagaa taani ta bollaa sahuwan kunttays .
xoossay tana intte gishshawu , woosa keettaa ayyaanan kaalettiyaagaa oottido gishshawu , a qaalaa polada yootana mala , taani woosa keettawu ashkkara gidaas .
ha qaalay hagaappe kase bagga ubban , asa ubbawu erettennan geemmidi de7ees; shin ba geeshshatuyyo xoossay ha77i qonccissiis .
xoossay ayhuda gidenna asaayyo wottido ha asaayyo qonccibeenna bonchchonne dure yohoy aybakko geeshshata erissanawu koyiis; ha asaayyo qonccibeennaagee aybee giikko , kiristtoosi inttenan de7iyoogaa; hegaa giyoogee xoossaa bonchchuwaa aara intte ekkanaagaa .
hegaa gishshawu , nuuni asa ubbawu kiristtoosabaa yootoos; asa ubbaa kiristtoosan kumetta asa oottidi , xoossaakko shiishshana mala , nuuyyo aadhdhida eratetta ubban inttena ye77e goosinne tamaarissoos .
taani hagaa polanawu , tanan oottiya kiristtoosi taayyo immiyo wolqqan baaxetaysinne daafurays .
taani intteyyo , lodooqiyaa giyo kataman de7iya asaayyoonne tana be7ibeenna asa ubbaayyo ay keenaa baaxetidaakkonne intte erana mala koyays .
eta wozanay minnana mala , siiquwan issippe gididi , tumu akeekan beettiya duretettaa ubbaa eti ekkana malanne qassi eti xoossay asaayyo qonccissibeennaagaa , kiristtoosa a huuphen erana mala , taani daafurays .
geeman xoossay minjjido eraynne aadhdhida eratettay ubbay aani de7ees .
ooninne inttena cimo qaalan balettenna mala , taani inttena hassayissays .
ayssi giikko , taani intte matappe haakkada de7ikkokka , ayyaanan inttenaara de7ays; intte de7iyo maaraanne kiristtoosa intte minnidi ammaniyoogaa be7ada ufayttays .
simmi intte godaa kiristtoos yesuusa ekkidoogaadan , aani de7ite .
aani xaphuwaa yeddidi diccite; intte tamaaridoogaadan ammanuwan minnite; xoossaa ubba wode galatite .
kiristtoosappe gidenna timirttiyan , ha sa7aa haariya ayyaanatu timirttiyaaninne , asappe yiida eratettan , qassi mela cimuwan inttena ooninne omooddenna mala naagettite .
ayssi giikko , kiristtoosa bollan xoossatetta mereta kumettay de7ees .
qassi halaqatettaayyoonne godatettaayyo ubbaayyo huuphe gidiya kiristtoosappe kumetta de7uwaa demmideta .
intte kiristtoosaara issi asa mala gididi , asa qaxxara mala gidennan , intte iita hanotettaa diggiyo qaxxaraa , kiristtoosan qaxxarettideta .
intte xammaqettido wode , kiristtoosaara moogettidi , kiristtoosa hayquwaappe denttida xoossaa wolqqaa ammanido gishshawu , xinqqatiyan kiristtoosaara issippe denddideta .
intte intte naaquwaaninne intte asatettaa qaxxarettennan aggidoogan hayqqidi de7iyo wode , xoossay intte naaquwaa atto giidi , kiristtoosaara inttena paxa wottiis .
nuna ixxiya , acuwaa paramaa a maachchaara issippe xoossay daakkiis; daakkidi , masqqaliyaa bollan xishidi , ogiyaappe diggiis .
kiristtoosi he masqqaliyan halaqatuppenne godatuppe wolqqaa wotti ekkidi , eta omooddidoogaa asa ubbaa qoncciyan yuushshi bessiis .
hegaa gishshawu , meettan woy ushshan , baala gallassaa woy aginay xeeriyo wodiyaa bonchchiyoogan , woy sambbataa bonchchiyoogan , ooninne intte bolli pirddoppo .
hageeti sinttappe yaana yohotu eesho; shin bollay kiristtoosaagaa .
wordduwaa ashkke milatanawunne kiitanchchaayyo goynnanawu koyiyaagee , be7ibeennaagaa ajjuutan be7aas giidi otorettiyaagee , asatetta qofan coo ayyiyaagee , ooninne intte bolli pirddoppo .
hegaa mala asi huuphe gidiya kiristtoosa mintti oyqqidoogaa lefissees . bolla ubbay he huuphiyaappe wolqqaa demmidi , bollan de7iya kuriyaaranne shayaara issippe ohettidi , xoossay dichchiyo dishuwaadan diccees .
intte ha sa7aa haariya ayyaanatuppe haakkidi , kiristtoosaara hayqqideta; yaatin , ayssi ha sa7aa wogan de7iya asadan de7eetii ?
&quot; oyqqoppa; baara be7oppa; bochchoppa &quot; yaagiya higgetuyyo ayssi azazetteetii ?
ha ubbabaykka asi medhdhido higgenne timirtte gidiyo gishshawu , polettoogaappe guyyiyan xayana .
eti kiitanchchaayyo goynniyoogaaninne wordduwaa ashkke milatiyoogan qassi bantta asatettaa gilqqissiyoogan aadhdhida eranchcha milatoosona; shin shaaramuxanawu koyiyoogaa diggiyoogee hegan aynne go77enna .
simmi intte kiristtoosaara hayquwaappe denddidobaa gidikko , xoossaappe ushachcha baggaara uttida kiristtoosi de7iyoosan saluwan de7iyaagaa mintti koyite .
saluwan de7iyaagaa intte qoppanaappe attin , sa7an de7iyaagaa qoppoppite .
ayssi giikko , intte hayqqideta; qassi intte de7oy xoossan kiristtoosaara geemmiis .
intteyyo de7o gidida kiristtoosi qoncciyo wode , he wode inttekka aara bonchchuwan qonccana .
hegaa gishshawu , inttenan de7iya ha sa7aa amota worite; hegeetikka shaaramuxiyoogaa , tunatettaa , shaaramuxanawu koyiyoogaa , iita amuwaa , miishsha amottiyoogaa . miishsha amottiyoogee eeqawu goynniyoogaappe dummatenna .
hageetu gaasuwan , xoossay azazettenna asata hanqqettana .
kase intte ha iita qofatun de7iyo wode etan haarettideta .
shin ha77i intte qassi hanqquwaa , yiilluwaa , ixuwaa , intte doonaappe kiyiya cashshaanne yeellayiya haasayaa hageeta ubbaa intteppe xayssite .
issoy issuwawu worddotoppite; ayssi giikko , ceega meretaa a oosuwaara intteppe xayssirggidi ,
xoossay , a medhdhidaagee , bana milatissanawunne baayyo de7iya eratetta ubbaa immanawu , ubba wode ooraxissiyo ooratta meretaa maayideta .
ha ooratta meretan , giriike asa woy ayhuda asa , qaxxarettidaagaa woy qaxxarettibeennaagaa , ammanoy baynnaageetanne aynne tamaaribeennaagaa , aylle woy goqa giidi shaakkiyoobi baawa; kiristtoosi ubbabaa; i ubbankka de7ees .
hegaa gishshawu , xoossay dooridoogeetudan , geeshshanne siiqidoogeeta gididi , maarotettaa , qaretaa , kehatettaa , intte huuphiyaa kawushshiyoogaa , ashkketettaanne danddayaa maayite .
issoy issuwaabaa danddayite; ooninne ba laggiyaa bolli hanqqettidobay de7ikko , issoy issuwawu atto yaago . kiristtoosi intteyyo atto giidoogaadan , inttekka atto giite .
hegaa ubbaa bolli , ubbabaa issippe shiishshi qachchiya siiquwaa maayite .
kiristtoosi immiyo sarotettay inttena haaro; ayssi giikko , xoossay inttena issi asa oottidi , he sarotettawu xeesiis . xoossaa galatite .
kiristtoosa qaalay intte wozanan kumidi de7o; intteyyo de7iya aadhdhida eratetta ubban issoy issuwaa tamaarissitenne zorite; intte wozanan xoossaa galatiiddi , xalotiyaanne mazamuriyaa , xoossaa sunttaa xoqqu oottiya yettaa yexxite .
intte ay haasayiyaabaa woy ay oottiyaabaa gidikkokka , aawaa xoossaa yesuusa baggaara galatiiddi , oottiyoobaa ubbaa godaa yesuusa sunttan oottite .
maccaasatoo , ammaniya asawu bessiyaagaadan , intte azinatuyyo haarettite .
attumaasatoo , intte maccaasaa siiqite; etaara woppu giidi de7ite .
naatoo , inttena yelidaageetuyyo ubbaban azazettite . ayssi giikko , intte etawu azazettiyoogee xoossaa daro ufayssees .
aawatoo , intte naati wozanaa bayenna mala , eta yiilloyoppite .
aylletoo , sa7an intteyyo goda gidiyaageetuyyo ubbaban azazettite; godawu yayyidi , suure wozanan oottiteppe attin , asa ufayssanawunne asi be7o giyoogan azazettiyaageeta gidoppite .
intte oottiyo ooso ubbaa asawu gidennan godawu oottiyoogaadan , wozanappe oottite .
godaa kiristtoosayyo intte oottiyo gishshawu , i baageetuyyo immanawu giigissi wottidoogaa intte laattanaagaa akeekite .
balabaa oottida uray ooninne , ba oottido balaadan woytuwaa ekkana; ayssi giikko , xoossay pirddiiddi , oonanne maaddenna .
godatoo , intteyyookka saluwan goday de7iyoogaa eridi , intte aylletuyyo xillotettaaninne suuretettan koshshiyaabaa oottite .
xoossaa aggennan woossite; qassi woossiiddi azallennan , a galatiiddi woossite .
qassi intte woossiyo wode ubban , kaseesappe asayyo qonccibeennabaa , kiristtoosabaa nuuni yootana mala , xoossay nuuyyo injjeyanaadan , nuuyyookka xoossaa woossite; ayssi giikko , ha77i taani qasho keettan de7iyoogee hegaassa .
qassikka taani bessiyaagaa keenaa qonccissada ha yohuwaa yootana mala , taayyo xoossaa woossite .
intteyyo de7iya wodiyaa go77i baynnasan xayssennan , ammanennaageetu matan hayyottidi de7ite .
intte asa ubbawu waati zaaranawu bessiyaakko erana mala , intte haasayay ubba wode , siyanawu kehiyaagaanne ufayssiyaagaa gidanawu bessees .
nu siiqo ishay tikiqoosi , tanaara issippe godaa oosuwan ashkkara gidida ammanettiya oosanchchay , ta de7uwaabaa inttena erissana .
taani a inttekko kiittiyoogee , nuuni waani de7iyaakko intteyyo i yootidi , inttena minttettana gishshassa .
anaasimoosi , ammanettiya siiqo ishay , intte biittaagee , aara issippe inttekko bees; eti hagan haniya ubbabaa inttena erissana .
tanaara qashuwan de7iya arisxxirokoosinne barnnaabaasayyo ishaa na7ay marqqoosi inttena saro de7eetii goosona; taani inttena kase azazidoogaadan , marqqoosi inttekko biikko , wozanappe a mokkite .
yosxxoosa giyo yesuusikka inttena saro saro gees; ayhuda asatuppe tanaara xoossaa kawotettaayyo oottiyay , ha heezzu asatuppe haray baawa; hageeti tana daro maaddidosona .
eppaafiri , intte biittaagee , kiristtoos yesuusa ashkkaray , inttena saro saro gees . i intte xoossan minnidi eqqanaadaaninne xoossay koyiyoobay ubbay aybakko eridi , poli ammananaadan , ubba wode xoossaa mintti woossees .
ayssi giikko , i intteyyo , lodooqiyaa asaayyoonne hirapoliisa giyo katamaa asaayyo daro daafuriyoogaa taani markkattays .
nu siiqo dottoree luqaasinne deemaasi inttena saro de7eetii yaagoosona .
lodooqiyan de7iya nu ishanttuyyoonne nimppiyyo qassi i keettan shiiqiya asaayyo nu sarotaa yootite .
ha dabddaabbiyaa intte nabbabidoogaappe guyyiyan , lodooqiyaa woosa keettankka nabbabissite; inttekka lodooqiyaa woosa keettaykka intteyyo yeddiyo dabddaabbiyaa nabbabite .
qassi arkkipoosayyo , &quot; goday neeyyo immido oosuwaa polanaagaa dogoppa &quot; yaagidi yootite .
taani phawuloosi , ta kushiyan saro gaada xaafidoogaa hagaa be7ite; taani qashuwan de7iyoogaa dogoppite . xoossaa aaro kehatettay inttenaara gido .
nuuni phawuloosi , sillaasinne ximootiyoosi tasalonqqe woosa keettan de7iya asaayyo ha dabddaabbiyaa xaafoos; he woosa keettay xoossaa nu aawaabaanne godaa yesuus kiristtoosabaa . xoossaa nu aawaappenne godaa yesuus kiristtoosappe , aaro kehatettaynne sarotettay intteyyo gido .
nuuni xoossaa woossiyo wode inttena hassayidi , intteyyo ubbaayyo ubba wode xoossaa galatoos .
nuuni nu xoossaa , nu aawaa sinttan ammanuwan intte oottido oosuwaanne , siiquwan intte daafurido daafuraa , qassi xoossay intteyyo nu godaa yesuus kiristtoosa baggaara immana giidoogaa ekkanawu gencciyo genccaa ubba wode hassayoos .
nu ishatoo , xoossay inttena siiqiyoogaanne inttena babaa oottanawu dooridoogaa nuuni eroos .
ayssi giikko , nuuni wonggeliyaa wolqqan , geeshsha ayyaanaaninne he wonggelee tuma gididoogaa wurssi ammaniyoogan intteyyo ehiidoogaappe attin , doona xalaalan ehibookko . nuuni inttenaara de7iyo wode , intte gishshawu waani de7idaakko , intte ereeta .
qassi intte daro waayettikkokka , geeshsha ayyaanay immido ufayssaara kiitaa ekkideta; nunanne godaa milatideta .
hegaa gishshawu , maqidooniyaa giyo biittaaninne akaayiyaa giyo biittan de7iya ammaniya ubbatuyyo leemiso gidideta .
ayssi giikko , godaa qaalay intteppe kiyidi , maqidooniyaaninne akaayiyaa xalaalan siyettibeenna; shin xoossaa intte ammaniyoogee ubbasan siyettiis . simmi nuuni haasayanawu koshshiyaabi aybinne baawa .
ayssi giikko , nuuni inttekko biido wode , intte nuna waati mokkidaakkonne qassi intte intte eeqaa aggidi , worddotenna de7o xoossaayyo oottanawu waani simmidaakko , eti bantta huuphen haasayoosona .
qassi xoossaa na7ay yesuusi , xoossay hayquwaappe denttidoogee , nuna sinttappe yaana xoossaa hanqquwaappe ashshiyaagee saluwaappe yaanaagaa intte naagiyoogaa eti haasayoosona .
ta ishatoo , nuuni inttekko biidoogee mela gidennaagaa intte intte huuphen ereeta .
shin nuuni inttekko yaanaappe kase piliphphisiyuusa giyo kataman waayettidoogaanne cayettidoogaa intte ereeta; daro phalqqettay de7ikkokka , intteyyo a wonggeliyaa mishiraachchuwaa yootana mala , xoossay nuuyyo minotettaa immiis .
nuuni inttena woossiyoogee balan woy tunatettan woy geniyan gidenna .
shin xoossay wonggeliyaa hadaraa ekkanawu nuuni ammanettiyaageeta gidin , nuuyyo he hadaraa immiis; he immidoogaadankka nuuni haasayoos . qassi nuuni nu wozanaa xomoosiya xoossaa ufayssiyaagaadan haasayoosippe attin , asa ufayssiyaagaadan haasayokko .
nuuni inttekko cimo haasayaara yibeennaagaa , woykko nuuni uuzettiyoogaa genttiya haasayaa haasayibeennaagaa intte loytti ereeta; xoossaykka nuuyyo markka .
nuuni kiristtoosi kiittidoogeeta gidiiddi , intteppe bonchcho ekkanawu danddayikkokka , ooppenne intteppe gidin woy haratuppekka gidin , bonchcho koyibookko .
shin nuuni aayyiyaa ba naata dichchiyoogaadan , intte giddon ashkke gidida .
inttena siiqido gishshawu , xoossaa wonggeliyaa intteyyo immanaagaa xalaala gidennan , nu de7uwaakka intteyyo immanawu giigi uttida; ayssi giikko , intte nuuyyo daro al77o .
ta ishatoo , nu oosuwaanne nu daafuraa intte akeekeeta; intteyyo xoossaa wonggeliyaa mishiraachchuwaa yootiiddi , inttena aynne waayissenna mala , qamminne gallassi nuuni oottida .
nu de7oy intte matan , ammaniyaageetu matan , geeshsha , xillonne borettennaagaa gidiyoogawu intte markka; qassi xoossaykka markka .
nuuni intteyyo huuphiyan huuphiyan aaway ba naatuyyo haniyoogaadan hanidoogaa ereeta .
nuuni inttena zorida; minttettida . qassi a kawotettaanne a bonchchuwaa shaakkanawu inttena xeesiya xoossaa ufayssiya de7uwaa intte de7ana mala , intteyyo minttidi yootida .
intte nuuppe xoossaa qaalaa tuma gididoogaadan ekkido wode , xoossaa kiitadan ekkidoogaappe attin , asa kiitadan ekkibeenna gishshawu , nuuni xoossaa ubba wode hegaa gaasuwan galatoos; xoossaa qaalay ammaniyaageetun , inttenan oottees .
ayssi giikko , ta ishatoo , kiristtoos yesuusayyo yihudaa giyo biittan de7iya woosa keettatuura , intte leemisetteeta; hegeeti xoossaa woosa keettata . ayhudati eta wayssidoogaadan , intte biittaa asaykka inttena wayssiis .
he ayhudati godaa yesuusanne hananabaa yootiyaageeta woridosona; qassi nuna yedettidosona . eti xoossaa ufayssokkona; asa ubbaakka ixxoosona .
ayhuda gidenna asay attana mala , nuuni etawu qaalaa yootiyoogaa diggoosona . qassi eta nagaraykka ubba wode dari dari bees . shin wurssettan xoossaa hanqqoy eta bolli wodhdhiis .
shin ta ishatoo , nuuni nu qofan gidennan , asatettaa xalaalan intteppe guutta wodiyawu shaahettido wode , inttena daro laamotidi , be7anawu keehi koyida .
ayssi giikko , nuuni inttekko simmidi baanawu koyida . haray atto , taani phawuloosikka darotoo inttekko baanawu mala be7aas; shin seexaanay nuna diggiis .
ayssi giikko , nu godaa yesuus kiristtoosi yiyo wode , nuuni be7ana giidi ufayssan naagiyoogee , woykko nu ufayssay , woykko nuuni ceeqettiyo akiliile oonee ? inttena gidekketiiyye ?
ayssi giikko , intte nu bonchchonne nu ufayssa .
hegaa gishshawu , nuuyyo genccanawu danddayettennan ixxido wode , ateena giyo kataman nurkka attanawu qofaa qachchida .
inttena zoranaadaaninne intte ammanuwan inttena minttanaadan , xoossawu oottiya nu ishaa , nunaara issippe kiristtoosa wonggeliyaa mishiraachchuwaa yootiya ximootiyoosa inttekko kiittida .
ha waayiyaa gaasuwan intteppe ooninne guyye simmenna mala , a kiittida.nuuni hegawu doorettidoogaa intte intte huuphen ereeta .
ayssi giikko , nuuni inttenaara de7iiddi , nuuni waayettanaagaa kasetidi intteyyo yootida; qassi intte eriyoogaadankka kase hegaadan haniis .
hegaa gishshawu , qassi genccanawu tawu danddayettennan ixxido wode , &quot; ooni erii xalahe halaqay eta paaccennan aggenna . nu daafuraykka mela gidennan aggenna &quot; yaagada intte ammanuwaabaa eranawu ximootiyoosa inttekko kiittaas .
shin ha77i ximootiyoosi intte matappe nuukko yiidi , intte ammanuwaabaanne intte siiquwaabaa intteyyo mishiraachcho giidi nuuyyo yootiis . qassi nuuni inttena be7anawu laamotiyoogaadan inttekka nuna be7anawu laamotiiddi , ubba wode nuuyyo lo77obaa qoppiyoogaa i yootiis .
hegaa gishshawu , ta ishatoo , nu waayiyaaninne nu tuggan ubban intte ammanuwaa baggaara intteban minettida .
godan minnidi intte de7ikko , nuunikka tumu de7oos .
ayssi giikko , nuuni inttebaayyo xoossaa galatoos . nuuni nu xoossaa sinttan intte gishshawu de7iya ufayssa ubbawu a daro galatoos .
nuuni inttena be7anawunne intte ammanuwawu paccidabaa kunttanawu , qamminne gallassi nu kumetta wozanaappe xoossaa woossoos .
nu aaway , nu xoossay ba huuphen , qassi nu goday yesuus kiristtoosi nuuni inttekko biyo ogiyaa nuuyyo giigisso .
nuuni inttena keehi siiqiyoogaadan , xoossay intte issoy issuwaa siiqiyo siiquwaanne qassi asa ubbaa siiqiyo siiquwaa intteyyo darissonne gujjo .
nu goday yesuus kiristtoosi ba geeshshatu ubbaara yiyo wode , nu xoossaa , nu aawaa sinttan geeshshatanne borettennaageeta oottidi , inttena i minttetto .
simmi wurssettan , ta ishatoo , xoossaa ufayssanawu intte waani de7anawu bessiyaakko , nuuppe tamaarideta . hegee intte kaseesappe de7iyo maaraa; shin ha77i intte kaseegaappe loyttidi oottanaadan , godaa yesuusa sunttan inttena woossoosinne zoroos .
ayssi giikko , nuuni godaa yesuusa maataa baggaara intteyyo immido azazoy awugaakko , intte ereeta .
ayssi giikko , xoossay intteppe koyiyoogee aybee giikko , intte geeshsha gidanaagaanne shaaramuxiyoogaa muleera agganaagaa koyees .
intte ubbay huuphen huuphen geeshshatettaaninne bonchchuwan machcho waati ekkiyaakko eranawu besseesippe attin ,
xoossaa erenna ammanenna asatudan , keehi amottiyoogan ekkanawu bessenna .
nuuni qassi kase intteyyo yootidoogaadaaninne inttena mintti zoridoogaadan , goday hagaa malaban ubban halo kessiyaagaa gidiyo gishshawu , ooninne ha yohuwan ba ishaa naaqqanawunne cimmanawu bessenna .
ayssi giikko , xoossay nuna geeshshatettan de7anawu xeesidoogaappe attin , tunatettan de7anawu xeesibeenna .
hegaa gishshawu , ha timirttiyaa ixxiya ooninne intteyyo ba geeshsha ayyaanaa immiya xoossaa ixxeesippe attin , asa ixxenna .
intte intte huuphen issoy issuwaa siiqanaadan , xoossay inttena tamaarissido gishshawu , intte intte ishata waati siiqanawu bessiyaakko , nuuni xaafanawu koshshenna .
qassi maqidooniyaa biitta ubban de7iya ishata ubbata tumu intte siiqeeta . shin nu ishatoo , intte hegaappe gujji gujjidi eta siiqana mala , inttena woossoos .
nuuni kase intteyyo yootidoogaadan , woppu giida de7uwaa de7ite . qassi intte huuphe oosuwaa oottidi , inttena koshshiyaabaa demmite .
hegaa gidikko , ammanennaageetu matan intte bonchchettananne qassi inttena koshshiyaabawu oonanne awuddashekketa .
shin nu ishatoo , intte sinttappe demmana giidi ufayssan naagiyoobi baynna asatudan kayyottenna mala , hayqqida asatubaa intte erana mala koyoos .
nuuni yesuusi hayqqidoogaanne qassi hayquwaappe i denddidoogaa ammanoos; hegaadankka , xoossay yesuusa ammanidi hayqqidaageeta yesuusaara ehaanaagaa ammanoos .
ayssi giikko , nuuni intteyyo yootiyo godaa qaalay hagaa; nuuni paxa de7iyaageeti , goday yiyo gallassi hagan de7iyaageeti , hayqqidaageetuppe kasetokko .
ayssi giikko , goday ba huuphen azazuwaara , kiitanchchatu halaqaa cenggurssaara , xoossaa malkkataa giirettaara saluwaappe wodhdhana . kiristtoosa ammanidi hayqqidaageeti kasetidi hayquwaappe denddana .
hegaappe guyyiyan , nuuni he wode paxa de7iyaageeti , godaara carkkuwaa giddon gayttanawu etaara issippe shaaran pude shiiqana . hegan nuuni godaara issippe ubba wode de7ana .
hegaa gishshawu , ha haasayan issoy issuwaa minttettite .
shin ishatoo , ha yohoti awude hananaakko , wodiyaanne aginaa intteyyo xaafanawu koshshenna .
ayssi giikko , godaa gallassay kaysoy qammi yiyoogaadan yaanaagaa intte loytti ereeta .
asay , &quot; ubbabay saro; aybikka hanenna &quot; giishin , maccaasaa maaretay oyqqiyoogaadan , bashshay eti qoppennan eta bolli yaana . eti mulekka kessi ekkokkona .
shin nu ishatoo , he gallassay intteyyo kaysoy yiyoogaadan yaanawu intte xuman de7ekketa .
intte ubbay poo7uwaa asanne gallassaa asa; nuuni qammaa asa woy xumaa asa gidokko .
hegaa gishshawu , nuuni harati xiskkiyoogaadan xiskkanawu bessenna . nuuni beegottanawunne woga de7anawu bessees .
ayssi giikko , xiskkiyaageeti qammi xiskkoosona; mattottiyaageetikka qammi mattottoosona .
shin nuuni gallassaa asa gidiyaageeti woga de7anawu bessees . nuuni ammanuwaanne siiquwaa tiran wottiyo ola miishshadan oyqqidi , xoossay nuuyyo immana gin , nuuni ufayssan naagi uttido atotettaa birata qophedan , huuphiyan wottanawu bessees .
ayssi giikko , xoossay nuna nu godaa yesuus kiristtoosa baggaara atotettaa demmanawu dooridoogaappe attin , a hanqquwaa ekkanawu dooribeenna .
nuuni paxa gidin woykko hayqqidaageeta gidin , kiristtoosaara issippe de7ana mala , kiristtoosi nu gishshawu hayqqiis .
hegaa gishshawu , intte qassi ha77i oottiyoogaadan , issoy issuwaa minttettitenne maaddite .
nu ishatoo , intte giddon oottiyaageeta , inttena kaalettanawunne zoranawu goday dooridoogeeta , intte bonchchana mala , inttena woossoos .
eti oottiyo oosuwaa gishshawu , eta keehi bonchchitenne siiqite . issoy issuwaara sarotettan de7ite .
nu ishatoo , nuuni inttena zoroos; maari baynna de7uwaa de7iyaageeta seerite . yayyiyaageeta minttettite . wolqqi baynnaageeta maaddite . asa ubbaa danddayite .
ooninne iitaa gishshaa iitaa zaarenna mala naagettite; shin issoy issuwaayyoonne qassi asa ubbaayyo lo77obaa oottanawu minnite .
ubba wode ufayttite .
ubba wode xoossaa woossite .
ubbaban galatite . ayssi giikko , kiristtoos yesuusa baggaara xoossay intteppe koyiyoobay hegaa .
geeshsha ayyaanaa doshissoppite .
hanana giidi yootido qaalaa karoppite .
ubbabaakka paaccite . lo77obaa oyqqite .
iita ooso ubbaappe haakkite .
sarotettaa xoossay ba huuphen inttena ubbaban geeshsho; qassi nu goday yesuusi kiristtoosi yiyo wode , xoossay intte ayyaanaa , shemppuwaanne kumetta asatettaa borettennaagaa oottidi naago .
inttena xeesiyaagee ammanettidaagaa; qassi hegaa i polana .
nu ishatoo , nuuyyo xoossaa woossite .
ishantta ubbaa geeshsha yeruwaa yeridi sarotite .
intte ha kiitaa geeshsha ishanttu ubbaayyo nabbabanaadan , godaa sunttan inttena woossays .
nu godaa yesuus kiristtoosa aaro kehatettay inttenaara issippe gido . amin77i .
nuuni phawuloosi , sillaasinne ximootiyoosi , tasalonqqe woosa keettan de7iya asaayyo ha dabddaabbiyaa xaafoos . he woosa keettay xoossaa nu aawaabaanne godaa yesuus kiristtoosabaa .
xoossaa nu aawaappenne godaa yesuus kiristtoosappe , aaro kehatettaynne sarotettay intteyyo gido .
nu ishatoo , intte ammanoy keehi dicciyo gishshawunne , intte issoy issuwaa siiqiyo siiqoy dariyo gishshawu , nuuni intteyyo bessiyaadan , xoossaa ubba wode galatanawu bessees .
hegaa gishshawu , inttena yedetaynne waaye ubbay gakkinkka intte gencciyoogaanne ammaniyoogaa nuuni nu huuphen xoossaa woosa keettaayyo yootiiddi , intteban ceeqettoos .
intte waayettiyo xoossaa kawotettaayyo bessiyaageeta gididi qoodettana mala , xoossay pirddiyo xillo pirddawu hagee malaata .
xoossay tumu pirddaa pirddana .
goday yesuusi ba wolqqaama kiitanchchatuura tamaa lacuwaa giddon saluwaappe yiyo wode , xoossay inttena wayssiyaageetu bolli waayiyaa ehaana . qassi waayettiya inttenanne nuna shemppissana .
qassi xoossay bana erennaageetanne nu godaa yesuus kiristtoosa wonggeliyaa mishiraachchuwaayyo azazettennaageeta qaxxayana .
he gallassi , i ba geeshshatu ubban bonchchettanawunne qassi bana ammaniya ubbatun sabettanawu yiyo wode , eti godaa sinttappenne a wolqqaa bonchchuwaappe shaahettidi , merinaa bashshan qaxxayettana .
nuuni intteyyo yootido kiitaa intte ammanido gishshawu , intte a bonchchiyaageetu giddooninne sabbiyaageetu giddon de7ana .
nuuni intteyyo ubba wode xoossaa woossiyoogee hegaassa . nu xoossay xeesido de7uwawu inttena bessiyaageeta giidi qoodanaadan , nuuni a woossoos; intte lo77obaa amottiyoogaanne intte ammanuwaa oosuwaa i ba wolqqan polo .
hegan nu xoossaa aaro kehatettaaninne qassi nu godaa yesuus kiristtoosa aaro kehatettan , godaa yesuusa sunttaa intte bonchchana; inttenakka i bonchchana .
ha77i nu ishatoo , nu godaa yesuus kiristtoosa yuussaabawunne nuuni aara de7anawu akko shiiqanabawu ,
hananabaa asi intteyyo yootiyooban woy hara asappe siyido qaalan , woy ooninne nuuppe yiida kiitadan haasayiyoogan , &quot; godaa gallassay gakkiis &quot; giidi intte dagammennaadaaninne wozanaa bayennaadan , nuuni inttena woossoos .
inttena ooninne ay ogiyaaninne balettoppo . ayssi giikko , kasetidi makkaliyoogeenne qassi nagaranchchay , bashshaa na7ay qonccennan de7ishin , he gallassay gakkenna .
asi goynniyo ubbabaanne asi xoossa giyo ubbabaa i ixxana . i bana eta ubbaappe xoqqu oottana . qassi haray atto xoossaa beeta maqidasiyaa geli uttidikka , &quot; taani xoossaa &quot; gaana .
intte hassayekketii ? taani hegaa intteyyo inttenaara de7aydda odaas .
i ba qaxaruwaa gallassi yaanaappe attin , ha77i yaanaagaa aybi a teqqiyaakko , intte ereeta .
ayssi giikko , asawu qonccibeenna makkalaa wolqqay ha77i oottees; shin he teqqiyaagee ogiyaappe kichchana gakkanaassi , i qonccenna .
hegaappe guyyiyan , he makkalanchchay qonccin , goday yesuusi ba doonaa shemppuwan a worana . qassi i yiyo wode ba bonchcho yuussan a xayssana .
he makkalanchchay seexaanaa wolqqaara yiidi , xoossay oottiyo malaata ubbaa , worddo malaataanne garamissiyaabaa oottana .
hegaadankka , qassi xayiya asata dumma dumma iita cimuwan balettana . xayiyaageeti attanawu tumatettaa siiqidi ekkibeenna gishshawu xayana .
hegaa gishshawu , tumatettaa ammanibeenna asati , nagara oottiyoogan ufayttiyaageeti ubbay pirddettanaadaaninne worddo gidiyaabaa ammananaadan ,
xoossay wolqqaama balaa eta giddo yeddana .
shin goday siiqiyo nu ishatoo , nuuni xoossaa intte gishshawu , ubba wode galatanawu bessees . ayssi giikko , geeshsha ayyaanaa wolqqan inttena ba geeshsha asa oottiyoogaaninne tumatettaa intte ammaniyoogan inttena ashshanawu , xoossay inttena bayradan dooriis .
xoossay inttena nuuni intteyyo yootido nu wonggeliyaa mishiraachchuwaa baggaara xeesidoogee , intte nu godaa yesuus kiristtoosaara issippe bonchchettanaassa .
simmi nu ishatoo , minnidi eqqite; nuuni inttena nu doonan gidin , woy nu dabddaabbiyan gidin , tamaarissido wogaa oyqqite .
nu goday yesuus kiristtoosi ba huuphen qassi xoossay , nu aaway nuna siiqidi , ba aaro kehatettan nuuyyo merinaa danddayaanne sinttappe ekkana giyo lo77o ufayssaa immidaagee , inttena minttetto;
qassi intte lo77obaa ubbaa oottanaadaaninne haasayanaadan , inttena minttetto .
wurssettan nu ishatoo , godaa qaalay intte giddon , eesuwan aakkanaadaaninne bonchchettanaadan , nuuyyo xoossaa woossite .
qassi asay ubbay qaalaa ammanenna gishshawu , xoossay nuna nagaranchcha asatuppenne iita asatuppe ashshana mala , nuuyyo woossite .
shin goday ammanettiyaagaa; i inttena minttettananne qassi iitaappekka naagana .
nuuni inttena azaziyoogaa intte ha77i oottiyoogaanne qassi sinttappekka oottanaagaa goday nuna intteban ammanttees .
goday intte wozanaa xoossaa siiquwaakkonne kiristtoosi immiyo danddayaakko kaaletto .
nu ishatoo , intte nuuppe ekkido wogaa kaallennan azalla de7uwaa de7iya isha ubbaappe intte shaahettanaadan , godaa yesuus kiristtoosa sunttan inttena azazoos .
ayssi giikko , nuuni inttenaara de7iyo wode azallibeenna gishshawu , intte nunadan hanidi de7anawu bessiyoogaa intte intte huuphen ereeta .
nuuni intteppe oossinne tooho gidenna mala , qamminne gallassi daafuriiddinne jaamiiddi oottidi de7idoogaappe attin , bessiyaagaa oottennan ooppenne quma coo mibookko .
nuuni hegaa oottidoogee intte nunadan hanidi de7anaadan , nuuni intteyyo leemiso gidanaassappe attin , hegaa inttena oychchanawu nuuyyo maati xayiina gidenna .
ayssi giikko , nuuni haray atto inttenaara de7iiddikka , &quot; oottanawu koyenna uray ooninne mooppo &quot; yaagidi inttena azazida .
ayssi giikko , asa yohon geliyoogaappe attin , aynne oottennaageeti , azalla de7uwaa de7iya amarida asati intte giddon de7iyoogaa nuuni siyida .
nuuni hegeetu mala asati maara de7uwaa de7anaadaaninne banttana koshshiyaabaa oottidi demmanaadan , godaa yesuus kiristtoosa sunttan eta azazoosinne zoroos .
shin intte nu ishatoo , lo77o oosuwaa oottanawu azalloppite .
qassi nuuni ha dabddaabbiyan kiittido kiitaayyo azazettenna uray ooninne de7ikko , he uraa akeekite . i yeellatana mala , appe shaahettite .
shin ishadan a seeriteppe attin , morkkedan xeelloppite .
sarotettaa goday ba huuphen intteyyo ubba wodenne ubba baggaara sarotettaa immo . goday inttenaara ubbaara gido .
taani phawuloosi , ha kiitaa ta kushiyan xaafaas; ta kiita ubbawu malaatay hagaa . taani hagaadan xaafays .
nu godaa yesuus kiristtoosa aaro kehatettay inttenaara ubbaara gido .
nuna ashshiya xoossaynne nuuni be7ana giidi ufayssan naagiyo yesuus kiristtoosi azazido azazuwaadan , yesuus kiristtoosi kiittidoogaa gidida taani phawuloosi ,
ammanuwaa baggaara ta tumu na7awu , ximootiyoosawu ha dabddaabbiyaa xaafays . xoossaa nu aawaappenne nu godaa kiristtoos yesuusappe aaro kehatettay , maarotettaynne sarotettay neeyyo gido .
taani maqidooniyaa baydda neeyyo giidoogaadan , neeni efisoonan takkana mala koyays . issi issi asati worddo timirttiyaa tamaarissoosona; hegeeti tamaarissenna mala , aggite gaada oda .
eti haysiyaa yootiyoogaanne bantta zariyaa gayriyoogaa agganaadan oda . ayssi giikko , hegaa malabay palamaa kaalettees; qassi xoossaa qofaa ammanuwan erettiyaagaa oottokkona .
ha azazuwawu waanna qofay geeshsha wozanaappe , lo77o zoriya wozanaappe , asi be7o giyoobi baynna ammanuwaappe beettiya siiquwaa denttettanaassa .
issi issi asati hagaa aggidi , pattenna haasayaakko simmidosona .
eti ay haasayiyaakkonne woykko tumayidi yootiyoobay aybakko erokkona; shin xoossaa higgiyaa tamaarissiyaageeta gidanawu koyoosona .
asay bessiyaagaadan higgiyan go7ettikko , higgee lo77o gidiyoogaa nuuni eroos .
issibaa akeekanawu koshshees . higgee lo77o asawu merettibeenna . shin higgiyaa menttiyaageetuyyo , azazettennaageetuyyo , makkalanchchatuyyo , nagaranchchatuyyo , geeshshatetti baynnaageetuyyo , tunatuyyo , bantta aayyiyo woykko aawaa woriyaageetuyyo , shemppuwaa woriyaageetuyyo ,
shaaramuxanawu qaaqqatiyaageetuyyo , attumaasay attumaasaara shaaramuxiyaageetuyyo , asa bayzziyaageetuyyo , worddanchchatuyyoonne wordduwan caaqqiyaageetuyyo , woykko tumu timirttiyaara gayttenna ay ooso gidinkka oottiyaageetuyyo kiyiis .
qassi anjjettida xoossay taani awaajjana mala , tawu hadaraa immido bonchcho wonggeliyaa giddon he timirttee de7iyoogaakka nuuni eroos .
taani oottiyo oosuwan taayyo wolqqaa immida nu godaa kiristtoos yesuusa galatays . tana ba oosuwawu sunttidi , tana he oosuwawu bessiyaagaa giidi qoodiyo gishshawukka a galatays .
taani hagaappe kase a cayiyaagaa , a yedettiyaagaanne tuggayiyaagaa gidikkokka , taayyo hagaa i oottiis . shin taani erennan oottido gishshawunne ammanabeenna gishshawu , xoossay tana maariis .
qassi nu goday zaway baynna ba aaro kehatettaa ta bollan gussidi , kiristtoos yesuusa baggaara nubaa gidiya ammanuwaanne siiquwaa taayyo immiis .
kiristtoos yesuusi nagaranchchata ashshanawu ha sa7aa yiis giyo haasayay ammanettidaagaanne asay ubbay tuma giidi ekkanawu bessiyaabaa . ubbaappe aadhdhiya nagaranchchay tana .
shin merinaa de7uwaa ekkanawu aani ammananawu bessiya asawu taani leemiso gidanaadan , ubbaappe aadhdhiya nagaranchchawu taayyo yesuus kiristtoosi keehi danddayidoogaadan , xoossay tana maariis .
ayfiyan beettenna merinaa xoossawu issuwawu , merinaa kawuwawu , merinaappe merinaa gakkanaassi galataynne bonchchoy gido .
ta na7aa ximootiyoosaa , kase nebaa hananabaa yootidoogaadan , he yootidoogan lo77o olaa neeni olettana mala , ha azazuwaa neeyyo hadaraa immays .
ammanoynne lo77o zoriya wozanay neeyyo de7o . issooti issooti banttana zoriya wozanaa yeggi aggidi , laaggiyaabi baynna markkabee bayiyoogaadan , bantta ammanuwaa bashshidosona .
xoossaa cayiyoogaa aggana mala , hegaa tamaaranawu taani seexaanawu aatta immido hemeneyoosinne iskkinddiri eta giddon de7oosona .
nuuni xoossaa milatiyoogan , geeshshatetta ubban ,
sarotettaaninne ashkketettan de7ana mala , asa ubbawu , kawotuyyoonne sunttatettay de7iyo ubbatuyyo , xoossaa oychchanawu , woossanawu , gaannatanawunne galatanawu bessiyoogaa ubbabaappe kasetada taani nena erissays .
asay ubbay attanaadaaninne tumatettaa eranaadan koyiya
nuna ashshiya xoossaa sinttan hagee lo77iyaabaanne ufayssiyaabaa .
ayssi giikko , issi xoossay de7ees; xoossaappenne asaappe gidduwan gididi gaannatiya issoy de7ees . hegeekka kiristtoos yesuusa giyo asa .
i asaa ubbaa wozanawu bana ubbawu immiis . xoossay ba wodiyan asa ubbaa wozanawu koyiyoogaa bessiya markkay hagaa .
taani xoossaa qaalaa yootiyaagaa , yesuusi kiittidoogaanne qassi ammanuwaaninne tumatettan ayhuda gidenna asaa tamaarissiyaagaa gidada sunttettidoogee hegaassa . taani worddotikke; tumaa haasayays .
hegaa gishshawu , ubbasan de7iya attumaasay hanqqoynne palami baynnan , ba geeshsha kushiyaa pude denttidi , xoossaa woossanaadan , taani koyays .
hegaadan qassi maccaasaykka bessiya maayuwaa kiphataaninne banttana shiishshi ekkiyoogan maayona .
xoossawu yayyays giya maccaasawu bessiyoogaadan , lo77obaa oottiyoogaanappe attin , huuphiyaa shurubbaa daddiyoogan , worqqan woykko inqquwan , woykko daro al77o afalan banttana alleeqissoppona .
maccaasay ubbaban haarettidi , co77u giidi tamaaro .
taani maccaasay co77u giidi de7ona gaysippe attin , attumaasaa tamaarissona woykko eta bolli aawatona giikke .
ayssi giikko , addaamee koyro merettiis; hewaana guyyeppe merettaasu .
hewaana cimettada xoossaa higgiyaa menttaasuppe attin , addaamee cimettibeenna .
shin maccaasay ammanuwan , siiquwan , geeshshatettaaninne banttana kiphatiyoogan de7ikko , naata yeliyoogan attana .
ooninne woosa keettaa kaalettiyaagaa gidanawu koyikko , lo77obaa amottiis giyo haasayay tuma .
woosa keettaa kaalettiya uray borettennaagaa , issi machchee xalaalay de7iyoogaa , kiphatanchchaa , bana naagiyaagaa , bawu bessiyaabaa oottiyaagaa , imattaa mokkiyaagaa , tamaarissanawu danddayiyaagaa ,
mattottennaagaa , ashkketettappe attin ooyettennaagaa , palamettennaagaa , miishsha siiqennaagaa ,
naati ayyo azazettiyoogaanne bonchchiyoogaa , qassi ba keettaa ayssanawu danddayiyaagaa gidanawu bessees .
ayssi giikko , issi uray ba keettaa ayssanawu danddayennaagaa gidikko , xoossaa woosa keettaa waati ayssanawu danddayii ?
otoruwan sugettidi , xalahe halaqay xoossaa pirddan kunddidoogaadan kunddenna mala , ooratta ammanida asa gidanawu bessenna .
xalahe halaqaa boriyaaninne piriyan gelenna mala , he aawi woosa keettaappe kareera de7iya asan nashettiyaagaa gidanawu bessees .
hegaadan qassi woosa keettan oottiyaageeti cinccata , naa77a haasayennaageeta , daro woyniyaa eessaa uyennaageeta , yaaretennaageeta ,
ammanuwaa xuuraa geeshsha zoriya wozanan naagiyaageeta gidanawu bessees .
hegeeti kasetidi paacettanawu koshshees . paaciyaa aadhdhidoogaappe guyyiyan , woosa keettan oottiyaageeta gididi oottona .
hegaadan qassi eta maccaasati cinccata , zigirennaageeta , kiphatanchchata , ubbaban ammanettiyaageeta gidanawu bessees .
woosa keettan oottiyaagee issi machchee xalaalay de7iyoogaanne qassi ba naatanne ba keettaa loytti ayssiyaagaa gidanawu bessees .
ayssi giikko , woosa keettaa maaddiyaageeta gididi , lo77o ooso oottiyaageeti bantta huuphiyawu gita bonchchuwaa demmoosona; qassi kiristtoos yesuusan banttawu de7iya ammanuwaa keehi xalidi haasayanawu danddayoosona .
taani neekko eesuwan baana gaada hagaa neeyyo xaafays .
shin taani beennan gam77ikko , xoossaa keettan neeni waana de7anawu bessiyaakko erana mala xaafays . he keettay tumatettawu tuussanne tuuqe gidiya de7o xoossaa woosa keettaa .
nu ammanuwaa xuuray gita gidiyoogaa ooninne kashi gaanawu danddayenna . kiristtoosi ashuwan qoncciis; i xillo gidiyoogaa geeshsha ayyaanay markkattiis . kiitanchchatikka a be7idosona; ayhuda gidenna asay abaa yootin siyiis.sa7an de7iya asay a ammaniis; bonchchuwan i saluwaa biis .
issi issi asay wurssetta wodiyan ammanuwaa agganaagaa geeshsha ayyaanay qoncciyan yootiis . eti worddo ayyaanatuyyo azazettana; qassi xalahetu timirttiyaa kaallana .
hagaa mala timirttee zoriya wozanay taman bonqqida biratan xuuggidobaadan donjjillida worddanchcha asatu baggaara yiis .
hageetu mala asati ekkiyoogaanne geliyoogaa qassi issi issi qommo kattaa miyoogaa diggoosona . shin ammaniyaageetinne tumatettaa eriyaageeti xoossaa galatidoogaappe guyyiyan maana mala , xoossay kattaa medhdhiis .
ayssi giikko , xoossay medhdhidobay ubbabaykka lo77o . xoossaa galatidi ekkikko , wora yeggiyo aybinne baawa .
ayssi giikko , he ubbabay xoossaa qaalaaninne woosan anjjettidaagaa .
hegaa gishshawu , neeni ishantta hegaa hassayissiyaabaa gidikko , ammanuwaanne neeni kaallido lo77o timirttiyaa qaalaa maasa; qassi neeni kiristtoos yesuusa ashkkara .
shin ammaniya asawu lo77enna haasayaappenne qassi ceega maccaasa haysiyaappe baqata . qassi xoossaa milatiyoogan nena loohissa .
ayssi giikko , asay ba bollaa minttiyoogee guuttaa go77ees . shin xoossaa milatiyoogan lohissiyoogee ha77ikka sinttappekka de7uwaa immana giyo gishshawu , ubbabawukka go77ees .
ha haasayay asay ubbay ekkanawu bessiyo tumu haasaya .
nuuni hegaa demmanawu daafuroosinne keehi oottoos; hegaa gishshawu , nuuni cayettoos . ayssi giikko , asa ubbaa , ubbaappekka aattidi , ammaniyaageeta ashshiya de7o xoossaappe nuuni ekkana giidi uttida .
hagaa azazanne tamaarissa .
neeni yelaga gidiyo gishshawu , nena ooninne karoppo . shin ammaniyaageetuyyo ne haasayan , hanotettan , siiquwan , ammanuwaaninne geeshshatettan leemiso gida .
taani yaana gakkanaassi asassi xoossaa maxaafaa nabbabiyoogan , xoossaa qaalaa yootiyoogaaninne tamaarissiyoogan minna .
hananabaa yootiyaageeti haasayiininne cimati bantta kushiyaa ne bolli wottin , neeni ekkido , nenan de7iya geeshsha ayyaanaa imuwaa toochchoppa .
ne dichchay asa ubbawu qonccana mala , hegaa mintta qoppa . hagaa ubba wode ootta .
ne huuphiyaanne ne timirttiyaa naaga . neeni hegaa oottikko , nenanne neeni giyoogaa siyiyaageeta ashshiyo gishshawu , aggennan ootta .
cima asa ne aawaa bonchchiyoogaadan bonchchappe attin , toochchoppa . yelagata ne ishadan ,
qassi cima maccaasa ne aayeedan , yelaga maccaasa ne michcheedan , kumetta geeshshatettan bonchcha .
tumu am77eta bonchcha .
shin am77eeyyo naati woykko naatu naati de7ikko , he naati xoossaa milatiyoogaa bantta so asaa bessiyoogaanne qassi hegaa oottiyoogan banttana yelidaageetuyyo kushe zaariyoogaa tamaarona . ayssi giikko , hegee xoossaa ufayssiyaabaa .
ay maadoykka baynna tumu am77iyaa xoossay immana gaada ufayssan naaga uttaasu . qassi gallassinne qammi xoossay o maaddana mala , woossawusunne oychchawusu .
shin bana ishalissiya am77iyaa paxa de7ikkokka , a hayqqaychchaasu .
qassi ooninne eta borenna mala , ha azazuwaa imma .
shin baageetuyyo qassi ubbaappe aattidi , ba so asaayyo qoppenna uray oonanne gidikko , he aawi ba ammanuwaa kaddidaagaa . ammanenna asaappekka aadhdhida iitaa .
usuppun tammu layttay kumibeenna am77ee sunttaa mazggafan xaafoppa . hegaa bollan qassi a issi azinaappe haraa gelabeennaaro gidanawu koshshees .
naata dichchiyoogan , imattaa mokkiyoogan , geeshshatu tohuwaa meecciyoogan , waayettida asaa maaddiyoogan , lo77o ooso ubbaa kaalliyoogan , ha lo77o oosuwaa oottiyoogan erettidaaro gidanawu bessees .
shin yelaga am77eta hinkkootu sunttaara gatta xaafoppa . ayssi giikko , eti banttana azinaa gela gela giyo wode , kiristtoosa aggi bayana .
koyro ammanuwaa karido gishshawu , eti pirddettana .
hegee baynnan ooso xayidi issi keettaappe hara keettaa hoskkattana . hoskkattiyoogee hemettiyoogaa xalaala gidennan , banttawu bessennabaa haasayiiddi , zigirssaanne yohon coo geliyoogaa tamaaroosona .
hegaa gishshawu , nu morkketi nu bolli haasayiyo iitabaa demmenna mala , yelaga am77eti azinaa gelidi , na7a yelidi , bantta keettaa ayssana mala zorays .
ayssi giikko , hagaappe kase amarida am77eti seexaanaa kaallanawu aggidi guyye simmidosona .
ammaniya maccaaseeyyo aynniyyookka dabbo am77eti de7ikko , a eta maaddanawu bessees . woosa keettay maadoy bessiyo tumu am77eta maaddana mala , eti woosa keettaayyo tooho gidoppona .
loytti heemmiya cimati , qassi ubbaappekka aattidi , qaalaa yootiyoogaaninne tamaarissiyoogan daafuriyaageeti , naa77u kushe bonchchuwaa ekkanawu bessees .
ayssi giikko , xoossaa maxaafay , &quot; awudiyan kattaa yedhdhiya booraa doonaa qachchoppa &quot; qassi , &quot; oosanchchay ba damoozaa ekkanawu bessees &quot; yaagees .
naa77u woy heezzu markki baynnan , woosa keettaa cimaa mootiyoobaa siyoppa .
harati yayyana mala , nagara oottiya ubbata asa ubbaa sinttan seera .
neeni aynne asa som77o xeellennan , issuwaa issuwaappe dummayennan ha azazuwaa naagana mala , xoossaanne godaa yesuus kiristtoosa doorettida kiitanchchatu sinttan nena taani zorays .
o bollaaninne eesotada ne kushiyaa wottoppa . haratu nagaran geloppa . nena geeshshatettan naaga .
neeni ubba wode sakettiyo gishshawunne ne uluwaa gishshawu , guutta woyniyaa eessaa uyappe attin , haatta xalaalaa uyoppa .
issi issi asatu nagaray be7anawu qoncce; eta nagaray eta pirddanawu etappe sinttawu aadhdhees . shin haratu nagaray guyyeppe qonccees .
hegaadankka , lo77o oosoykka qoncce . qonccibeennabaa gidikkokka , geemmanawu danddayenna .
xoossaa sunttaynne nu timirttee cayettenna mala , aylletettaa qambbaraa giddon de7iyaageeti banttana haariya godatuyyo bonchchoy bessiyoogaa erona .
ammaniya asaa aylle gidiyaageetuyyo eta godati etawu isha gidiyo gishshawu , eta karoppona . shin bantta oosuwan go7ettiyaageeti eti siiqiyo ammaniyaageeta gidiyo gishshawu , eti kaseegaappe aattidi oottanawu bessees . neeni ha yohota tamaarissanawunne yootanawu bessees .
ay asinne dumma timirttiyaa tamaarissiyaabaa gidikko , qassi nu godaa yesuus kiristtoosa tumu qaalaaranne nu haymaanootiyaa timirttiyaara gayttenna uray daro otorettees; aynnekka erenna . qassi qaalaa bollan palamettanawunne ooyettanawu etawu giigenna qofay de7ees .
hegee qanaatiyaa , palamaa , cashshaa , iita siriyaa kaalettees .
qassi eta huuphee oottenna . tumatetti baynna asatuurakka palamaa kaalettees . eti xoossaa milatiyoogan duretana giidi qoppoosona . neeni he asatuppe shaahetta .
shin taayyo de7iyaabay tawu gidana giya ura xoossaa milatiyoogee dureyees .
ayssi giikko , nuuni ha sa7aassi aynne ehibookko; qassi appe aynnekka ekkokko .
shin miyoobaynne maayiyoobay de7ikko , hegee nuuyyo gidana .
shin duretanawu koyiyaageeti paaciyaaninne piriyan geloosona; qassi daro asaa bashshawunne xayuwawu goochchi efiya daro eeyyanne qohiya amuwan kunddoosona .
ayssi giikko , miishsha siiqiyoogee iitatetta ubbawu pultto . issooti issooti hegaa amottiiddi , ammanuwaappe balettidi , daro metuwan banttana qohidosona .
shin nenoo , xoossaa asawu , hegaappe baqata . xillotettaa , xoossaa milatiyoogaa , ammanuwaa , siiquwaa , danddayaanne ashkketettaa kaalla .
ammanuwaa baaxiyaa loytta baaxeta . daro asaa sinttan lo77o markkaa markkattaydda , nena xoossay xeesido merinaa de7uwaa oyqqa .
ubbabawu de7o immiya xoossaa sinttaaninne , qassi phenxxeniyaa philaaxoosa giyo biittaa haariyaagaa sinttan lo77o markkaa markkattida kiristtoos yesuusa sinttan taani nena hagaa azazays .
nu godaa yesuus kiristtoosi qonccana gakkanaassi , qiti baynnaaninne boree baynnan he azazuwaa naaga .
a qonccettaa , anjjettida issi sunttay , kawotu kawoy , godatu goday , xoossay bessiya wodiyan bessana .
hayqqennaagee issi a xalaala . ooninne akko shiiqanawu danddayenna poo7uwan de7ees . ooninne a be7ibeenna; qassi be7anawukka danddayenna . bonchchoynne merinaa wolqqay ayyo gido . amin77i .
ha77i ha wodiyan dure gidiyaageeti otorettennaadaaninne qassi nuuni ufayttanaadan , ubbabaa palahissidi nuuyyo immiya de7o xoossan ammanettanaagaappe attin , aadhdhiya duretettan eti ammanettennaadan , eta azaza .
eti lo77obaa oottanaadan , lo77o oosuwan duretanaadan , kehiyaageetanne haratuura shaakki ekkiyaageeta gidanaadan azaza .
hegaa yaatiyoogan eti sinttanawu banttawu mino baaso gidiya miishshaa banttawu shiishshoosona . hegaappe guyyiyan , eti tumu de7uwaa ekkana .
ximootiyoosaa , issi issi asay balan eratetta giyo eeyya palamaappenne hada haasayaappe baqataydda , neeyyo imettida hadaraa naaga .
ayssi giikko , issooti issooti nuuyyo eratetti de7ees yaagiiddi , ammanuwaa balidosona . xoossaa aaro kehatettay inttenaara ubbaara gido .
taani phawuloosi , xoossay immana giido kiristtoos yesuusaara nuuyyo de7iya de7uwaabaa yootanawu , xoossay giidoogaadan , kiristtoos yesuusi kiittidoogee ,
ta siiqo na7aa ximootiyoosayyo ha dabddaabbiyaa xaafays . xoossaa aawaappenne nu godaa kiristtoos yesuusappe , aaro kehatettay , maarotettaynne sarotettay neeyyo gido .
ta zareti oottidoogaadan , taanikka tana zoriya geeshsha wozanaappe oottiyo xoossaa qamminne gallassi woossiyo woosan ubba wode nena hassayiyo gishshawu , a galatays .
taani ne afuttaa hassaya hassayada ufayttana mala , nena be7anawu daro laamotays .
nenan de7iya worddoy baynna ammanuwaa hassayays . he ammanoy beni ne aayee aayee loydiininne ne aayee ewuniiqin de7iya ammanuwaa mala; qassi nenankka hegee de7iyoogaa eraas .
hegaa gishshawu , taani ta kushiyaa naa77aa ne bolli wottido wode , xoossay neeyyo immido imuwaa neeni doshissenna mala , nena hassayissays .
ayssi giikko , xoossay nuuyyo wolqqaa , siiquwaanne nu huuphiyaa naagiyoogaa immiya geeshsha ayyaanaa immiisippe attin , yashsha ayyaanaa immibeenna .
simmi , nu godaayyo markkattiyoogan woykko a gishshawu qashuwan de7iya tabankka yeellatoppa . shin xoossay neeyyo immiyo wolqqaa keenan tanaara wonggeliyaayyo waayetta .
xoossay ba qofaaninne ba aaro kehatettan nuna ashshidi , ba asa oottanawu xeesidoogaappe attin , nuuni oottido oosuwaa gishshawu gidenna . i ha aaro kehatettaa kiristtoos yesuusa baggaara wodee doomettanaappe kase nuuyyo immiis .
shin ha77i ha aaro kehatettay nuna ashshiya kiristtoos yesuusa yuussan nuuyyo qoncciis . qassi hayquwaa wolqqaakka i xayssiis . wonggeliyaa mishiraachchuwaa baggaara xayenna de7uwaa nuuyyo qonccissees .
taani yesuusi kiittidoogaanne ayhuda gidenna asaa tamaarissiyaagaa gidada , wonggeliyaa mishiraachchuwaa yootana mala , xoossay tana dooriis .
qassi taani ha metuwaa ekkiyoogee hegaa gishshassa . shin taani ammanidoogaa eriyo gishshawu , yeellatikke . qassi taani ayyo immido hadaraa he gallassay gakkanaassi , i naaganawu danddayiyoogaa erays .
taani nena tamaarissido tumu qaalaa leemiso ootta oyqqada , kiristtoos yesuusan nuuyyo de7iya ammanuwaaninne siiquwan de7a .
nu giddon de7iya geeshsha ayyaanaa baggaara neeyyo hadaraa immido lo77obaa naaga .
isiyaa giyo biittan de7iya ubbati taappe baqatidoogaa eraasa; eta giddon pigeluusinne hermmogeneesi de7oosona .
henesifooru tana daro wode minttettido gishshawu , goday a so asaayyo maarotettaa immo . qassi taani qasho keettan de7iyoogan i yeellatibeenna .
shin roome giyo katamaa gakkidosaara tana keehi koyidi demmiis .
he gallassi godaappe maarotettaa demmanaadan , goday ayyo immo . qassi efisoona giyo kataman i tana ay keenaa maaddidaakkonne neeni loytta eraasa .
simmi ta na7awu , kiristtoos yesuusan de7iya aaro kehatettan minna .
qassi daro markkati de7iyoosan taappe neeni siyido yohota harata tamaarissanawu danddayiya ammanettida asatuyyo hadaraa imma .
yesuus kiristtoosayyo ammanettida wotaaddaradan , tanaara waayetta .
olaa biya wotaaddaray ba halaqaa ufayssanawu , wotaaddara gidenna asay oottiyo oosuwan walahettenna .
qassi baaxiyaa gayttiya uraykka baaxetana xayikko , woytuwaa ekkenna .
daro daafuridi oottida biittaa goyiya bitanee shiiqida kattaappe bana gakkiyaagaa koyro ekkanawu bessees .
neeni ubbabaa akeekanaadan , goday nena danddayissana gishshawu , taani giyoogaa qoppa .
taani wonggeliyaa mishiraachchuwaa yootiyoogaadan , hayquwaappe denddida daawita zariyaa yesuus kiristtoosa qoppa .
taani wonggeliyaa mishiraachchuwaa yootiyo gishshawu , iitabaa oottidabaadan , haray atto qashettana gakkanaassi waayettays . shin xoossaa qaalay qashettenna .
hegaa gishshawu , taani xoossay doorido asatikka kiristtoos yesuusan de7iya atotettaa merinaa bonchchuwaara demmanaadan , eta gishshawu , taani ubbaban waayettays .
hagee , &quot; nuuni aara issippe hayqqidobaa gidikko , aara issippe de7ana .
nuuni genccikko , aara issippe kawotana . nuuni a kaddikko , ikka nuna kaddana .
nuuni ammanettennan aggikkokka , i ammanettiyaagaa gididi de7ana . ayssi giikko , i bana ba huuphen erikke gaanawu danddayenna &quot; giyaagee tumu haasaya .
neeni ne asaa hagaa hassayissa; eti qaalan palamettenna mala , xoossaa sinttan zora . hegee siyiya asa mooriyoogaappe attin , aynne go77enna .
neeni xoossaa tumatettaa qaalaa suuretettan yootiyaagaanne qassi a oosuwaayyo yeellatenna oosanchcha gidada , xoossay sabbiyo asadan , ne huuphiyaa xoossawu immanawu minna .
shin ha sa7awu injjetiya pattenna haasayaappe nena naaga . ayssi giikko , hegee xoossaappe asa haassees .
qassi eti tamaarissiyoogee bollaa mirggiya cittuwaadan ubbasaa gakkana . he tamaarissiyaageetuppe naa77ati hemeneyoosanne piliixoosa .
eti tumaa ogiyaa aggidi , &quot; nuuni hayquwaappe denddiyoogee kase aadhdhiichchiis &quot; yaagidi amarida ammaniya asatu ammanuwaa bashshoosona .
gidikkokka , xoossay essido mino tuussay qaaxxana danddayenna . qassi a bollan , &quot; goday baageeta erees &quot;; qassi &quot; godaabaa gidiya ooninne iita ooso aggi bayo &quot; yaagiya qaalati xaafettidosona .
issi gita keettan worqqaappenne biraappe merettida miishsha xalaala gidennan , mittaappenne urqqaappe merettida miishshatikka de7oosona . hegeetuppe baggati bonchcho oosuwaa etan oottanawu , qassi baggati tooshettiyaabaa etan oottanawu merettidosona .
hegaa gishshawu , ooninne ha iitabaa ubbaappe bana geeshshikko , i ba godaa go77iya ooso oottanawu bana immido gishshawu , bonchcho ooso oottiyo miishsha gidana . qassi lo77o ooso ubbaa oottanawu giigettidaagaa gidana .
shin neeni iita wodallatetta amuwaappe baqata . banttana maaddanawu geeshsha wozanaappe godaa xeesiyaageetuura issippe , xillotettaa , ammanuwaa , siiqotettaanne sarotettaa minttada kaalla .
shin eeyyatu palamaynne aynne erennaageetu palamay ooshsha kaalettiyoogaa erada appe baqata .
godaa ashkkaray ubbaayyo kehiyaagaa , loytti tamaarissiyaagaanne danddayanchcha gidanawu besseesippe attin , ooyettanawu bessenna .
qassi i bana ixxiyaageeta ashkketettan seeriyaagaa gidanawu bessees . eti bantta nagaraappe simmidi , tumatettaa eranaadan xoossay oottanaakko , ooni erii .
qassi eti bantta wozanaa qofawu simmidi , banttana ba koyidobawu azazettana mala oyqqida xalahee halaqaa gitiyaappe kessi ekkana .
shin wurssetta gallassi wayssiya wodee yaanaagaa akeeka .
ayssi giikko , asati banttana siiqiyaageeta , miishshaa siiqiyaageeta , ceeqettiyaageeta , ayyiyaageeta , cayiyaageeta , banttana yelidaageetuyyo azazettennaageeta , galatennaageeta , geeshshatetti baynnaageeta ,
siiqoy baynnaageeta , sigettennaageeta , zigirssanchchata , banttana naagennaageeta , kehennaageeta , lo77obaa dosennaageeta ,
kashi erikke giyaageeta , eesotiyaageeta , otoruwan sugettiyaageeta , qassi xoossaappe aattidi , ufayttiyoobaa dosiyaageeta gidana .
eti nu ammanuwaa bolla doonan ekkidabaa milatana; shin a tumu wolqqaa erikke gaana . hegeetu mala asatukko shiiqoppa .
ayssi giikko , etappe issoy issoy asa keetta gelidi , nagaray deexxidoogeeta ,
dumma dumma amuwan sugettiyaageeta , ubba wode tamaaridi , tumatettaa eratettaa ekkanawu mule danddayibeenna daafuranchcha maccaasata godatoosona .
yaaneesinne yambbareesi muuse yohuwaa phalqqidoogaadan , hegaadan qassi hageeti , suure qofay baynnaageeti ammanuwan kunddidaageeti , tumatettaabaa phalqqoosona .
shin yaaneesa eeyyatettaynne yambbareesa eeyyatettay qassi qonccidoogaadan , eta eeyyatettaykka asa ubbawu qonccana gishshawu , eti kaseegaappe aadhdhidi go7ettokkona .
shin neeni ta timirttiyaa , ta hanotaanne ta qofaa , ta ammanuwaanne ta danddayaa , ta siiquwaanne ta genccaa ,
ta yedetaanne ta waayiyaa be7adasa . anxxookiyaanne , iqooniyoonenne lisxxira giyo katamatun tana gakkidabaanne taani danddayido yedetaa eraasa . goday tana he ubbaappe ashshiis .
tumatettan kiristtoos yesuusan xoossaa milatidi de7anawu dosiya ubbay yedetettana .
shin iita asatinne balettiyaageeti harata balettiiddinne bantta huuphiyawu baliiddi , kaseppe iiti iiti boosona .
shin neeni he tumatettaa ooppe tamaaridaakkonne erada , neeni tamaaridoogaaninne eridoogan minnada de7a .
neeni guutta naatettaasappe doommada kiristtoos yesuusa ammanada , atotettay beettiyo aadhdhida eratettaa immanawu danddayiya geeshsha maxaafata eradasa .
xoossaa maxaafa ubban xoossaa ayyaanay de7ees .
qassi he maxaafati xoossawu oottiya asi kumettanne lo77o ooso ubbawu giigidaagaa gidana mala , tumatettaa tamaarissanawu , balaa seeranawu , mooruwaa suurissanawunne xillotetta de7uwawu zoriyaa immanawu maaddoosona .
taani nena xoossaa sinttaaninne , paxa de7iya asaanne hayqqida asaa pirddanawu de7iya kiristtoos yesuusa sinttan , qassi a yuussaaninne a kawotettan nena zorays .
qaalaa yoota . wodee injjetin injjetana xayin , minnada yoota . daro danddayan asaa tamaarissaydda bora , seeranne zora .
ayssi giikko , asay tumu timirttiyaa ezggennan ixxiyo wodee yaana . shin asay bantta amuwaa kaallidi , siyanawu ufayssiyaabaa yootiya tamaarissiyaageeta gujji gujji shiishshana .
eti tumu yohuwaa siyiyoogaa aggidi , haysiyaa siyanawu bantta hayttaa wora zaarana .
shin neeni ubbaban ne huuphiyaa naaganawu bessees . waayiyaa danddaya . wonggeliyaa mishiraachchuwaa yootiyaagee oottiyo oosuwaa ootta . xoossaa ashkkaradan , ne oottiyo ooso ubbaa pola .
tana gidikko , taani yarshshettiyo wodeenne qassi ha de7uwaa aggada biyo wodee gakkiis .
taani lo77o baaxiyaa baaxetaas; ta wottaanne woxxada wurssaas; ammanuwaakka naagaas .
sinttappe taayyo xillotettaa akiliilee giigi uttiis . hegaa xillo pirddaa pirddiya goday he gallassi taayyo sheedhdhana . qassi kiristtoosi qonccanaagaa dosiya ubbaassappe attin , ta xalaalaassa gidenna .
taakko eesuwan yaanawu minna .
ayssi giikko , deemaasi ha wodiyaa sa7aa dosidi , tana aggidi , tasalonqqe giyo katamaa biis . qerqqiisi galaatiyaa giyo biittaa bin , qassi tiitu dilmmaaxiyaa giyo biittaa biis .
luqaasa xalaalay tanaara de7ees . marqqoosi tana oosuwan keehi maaddanawu danddayiyo gishshawu , a demmada nenaara ekkada ya .
shin taani tikiqoosa efisoona giyo katamaa kiittaas .
neeni yaydda , xiro7aada giyo kataman karppoosaagan taani yeggada yiido ta waaruwaanne qassi maxaafata taayyo ekkada ya . shin galbban xaafettidaageeta ay gidikkonne , ekkennan yooppa .
birataa qoxxiya iskkinddiri tana daro qohiis; goday ayyo a oosuwaadan zaarana .
i nuuni yootiyoogaa keehi phalqqiyo gishshawu , neeni appe nena naaga .
koyro tana mootiyo wode , ubbaykka aggi bayidoogaappe attin , tana ooninne maaddibeenna . xoossay hegaa etawu qoodoppo .
shin taani kumetta kiitaa ayhuda gidenna asay ubbay siyanawu yootana mala , goday ta matan eqqidi , taayyo wolqqaa immiis . qassi gaammuwaa doonaappekka tana ashshiis .
goday tana iitabaa ubbaappe ashshidi , ba saluwaa kawotettaa sarotettan efaana; ayyo meri merinawu bonchchoy gido . amin77i .
phirisqqilo , aqiilanne henesifooru so asaayyo ta sarotaa oda .
erasxxoosi qoronttoosa giyo kataman attiis . shin xirofiimoosi sahettido gishshawu , miliixe giyo kataman a yeggaas .
balggoy wodhdhanaappe kase yaanawu minna . ewubuluusi , phudeesi , liinoosinne qilaadee qassi hara ishantti ubbaykka nena saro saro goosona .
goday yesuus kiristtoosi ne ayyaanaara gido . xoossaa aaro kehatettay inttenaara ubbaara gido . amin77i .
taani , yesuus kiristtoosi kiittido pheexiroosi , xoossay doorido asatuyyo phanxxoosa biittan , galaatiyaa biittan , qaphphadooqiyaa biittan , isiyaa biittaaninne bitiniyaa biittan yedettin laalettidi de7iyaageetuyyo dabddaabbiyaa xaafays .
yesuus kiristtoosayyo intte azazettana malanne a suuttan geeyana mala , xoossay aaway doorido intteyyo ba ayyaanan geeshshidoogeetuyyo , aaro kehatettaynne sarotettay gido .
nuuni xoossaa , nu godaa yesuus kiristtoosa aawaa , ba maarotettaa daruwaadankka nuna naa77anttuwaa yelidaagaa , yesuus kiristtoosa hayquwaappe denttidoogan nuuyyo de7uwaa immana giidaagaa galatoos .
qassi xoossay intteyyo immana daro laataa wooqqennasan , moorettennasan , woy xayennasan saluwan naagees .
he laatay wodiyaa wurssettan beettanawu de7iya atotettaayyo xoossaa wolqqan ammanuwan naagetti uttida inttessa .
ha77i guutta wodiyaayyo haray atto dumma dumma paaciyan intte paacettanawu koshshikkokka , hagan daro ufayttite .
hegee haray atto , taman yeggin xayiya worqqappekka intte ammanoy daro al77onne bali baynnaagaa gidiyoogaa bessanaassa; yaatidi yesuus kiristtoosi beettiyo wode , galataa , bonchchuwaanne sabaa intte ekkana .
intte a be7ana xayikkokka , siiqeeta; intte ha77i a be7ana xayikkokka , ammaneeta .
qassi intte intte ammanuwawu polo gidiya intte shemppuwaa atotettaa ekkiyo gishshawu , yootanawu danddayettenna bonchchoy kumido ufayssaa ufaytteeta .
xoossay intteyyo immana aaro kehatettaabawu hananabaa yootidaageeti keehi koyidi , ha atotettaabaa qoridosona .
etan de7iya kiristtoosa ayyaanay kiristtoosa waayiyaabaanne hegaappe guyyiyan yaana bonchchuwaabaa kasetidi markkattiiddi , awude woy waanida wodiyan yaanaakkonne akeekissidoogaadan , eti qoroosona .
he hananabaa yootiyaageeti oottido oosoy inttessappe attin , eta huuphessa gidennaagaa xoossay etayyo qonccissiis; ha77i intte siyido wonggeliyaa mishiraachchuwaa intteyyo yootida asati , banttawu saluwaappe kiitettida geeshsha ayyaanaa wolqqan yootidosona . hegaa kiitanchchatikka be7anawu amottoosona .
hegaa gishshawu , oosuwaa oottanawu intte wozanan qoppi uttite; minnite . yesuus kiristtoosi beettiyo wode aaro kehatettaa ekkana giidi , kumetta ufayssan naagi uttite .
xoossawu azazettite; intte kase erennan amottido amuwaa kaalloppite .
shin inttena xeesida xoossay geeshsha gididoogaadan , inttekka intte ooso ubban geeshsha gidite .
xoossaa maxaafan , &quot; taani geeshsha gidiyo gishshawu , inttekka geeshsha gidite &quot; geetettidi xaafettiis .
asa huuphen huuphen som77o xeellennan a huuphe huuphe oosuwaadan pirddiya xoossaa woossiiddi intte , &quot; nu aawawu &quot; giidi a xeesiyaabaa gidikko , ha sa7aa bolli intte de7iyo wodiyan yashshatettan de7ite .
intte intte aawatuppe laattido pattenna de7uwaappe wozettidoogee , xayiya bira woy worqqa malaana gidennaagaa ereeta;
borssoy woy qiti baynna dorssa suuttadan , al77o kiristtoosa suuttan intte wozettideta .
xoossay sa7ay merettanaappe kase kiristtoosa doori wottiis; shin intte gishshawu , ha wodiyaa wurssettan i beettiis .
intte ammanoynne intte ekkana giidi ufayssan naagi uttidobay xoossan de7ana mala , xoossay hayquwaappe a denttidi , ayyo bonchchuwaa immidaagan aani ammanetta .
tumatettaayyo intte azazettiyoogan , lo77o milatiya iitatetti baynnan , intte ishantta siiqanawu intte huuphiyaa geeshshidi , issoy issuwaara minttidi wozanappe siiqettite .
intte hayqqiya zareppe naa77anttuwaa yelettibeekketa; shin merinawu de7iya xoossaa qaalan hayqqenna zareppe yelettideta .
ayssi giikko , xoossaa maxaafay , &quot; asay ubbay maataa mala; a bonchcho ubbaykka maataa ciishshaa mala . maatay melees; ciishshaykka qoqqofettees .
shin godaa qaalay merinawu de7ees &quot; yaagees . hagee intteyyo odido wonggeliyaa mishiraachchuwaa qaalaa .
hegaa gishshawu , intteppe iitatetta ubbaa , cimo ubbaa , lo77o milatiya iitatetta , qanaatenne zigirssa ubbaa diggite .
goday keha gididoogaa intte eridobaa gidikko , ha77i yelettida gacino naatudan ,
uyiiddi diccanawunne attanawu xoossaa geeshsha qaalaa maattaa ubba wode laamotite .
godaakko de7o shuchchaakko shiiqite . asi a ixxiis; shin xoossaa matan i doorettida al77o .
inttekka qassi de7o shuchchadan , geeshsha qeese gididi , yesuus kiristtoosa baggaara xoossaa ufayssiya ayyaanaa yarshshuwaa xoossaayyo yarshshanawu , intte intte huuphen ayyaana keettadan keexettite .
ayssi giikko , xoossaa maxaafay , &quot; be7ite , taani xiyoone giyo kataman keettaa godaa xaphuwaa minttiya , doorettida , al77o shuchchaa wottays; aani ammaniya ooninne yeellatenna &quot; yaagees .
hegaa gishshawu , ha shuchchay intteyyo ammaniyaageetuyyo daro al77o; shin ammanennaageetuyyo , &quot; gimbbiyaageeti karidi ixxido shuchchay godaa xaphuwaa minttiya , ubbaappe aadhdhiya shuchcha gidiis &quot; yaagees .
qassikka , &quot; ha shuchchay asa xubbiya shuchchanne asa ooggiya zaalla &quot; yaagees; eti xoossaa qaalaa ammanenna gishshawu , i etawu qoppidoogaadankka xubettoosona .
shin xoossay xumaappe garamissiya ba poo7uwawu inttena xeesiis; intte a ooratta oosuwaa yootanawu doorettida zare; intte kawo qeeseta; geeshsha asanne xoossaassi buzo asa .
intte kase xoossaa asa gidekketa; shin ha77i intte a asa; intte kase maarotettaa ekkibeekketa; shin ha77i maarotettaa ekkideta .
ta dabbotoo , intte ha sa7an imattanne yedettin asasan de7iyaageeta gididoogaadan , ubba wode intte shemppuwaara olettiya asatettaa amuwaappe intte haakkana mala , taani inttena woossays .
ayhuda gidenna asay inttena iitabaa oottiyaageetudan zigiriyo wode , kiristtoosi yiyo gallassi intte lo77o oosuwaa eti akeekidi , xoossaa galatana mala , intte de7uwaa eta giddon loytti naagite .
godaa gishshawu , asa higge ubbaayyo haarettite; kawoykka ubbaappe bolla gidiyo gishshawu , ayyo haarettite .
qassi deriyaa haariyaageetuyyookka haarettite . ayssi giikko , eti iitabaa oottiyaageeta qaxxayanawunne lo77obaa oottiyaageeta galatanawu kawoppe kiitettidosona .
ayssi giikko , xoossay intte intte lo77o oosuwan erenna eeyya asaa haasayaa co77u oottanaagaa koyees .
aylletettaappe kiyidi , xoossaa aylledan de7iteppe attin , he aylletettaappe kiyidoogaa iitatetta genttiyoobaa oottoppite .
asa ubbaa bonchchite . intte ishantta siiqite . xoossawu yayyite . kawo bonchchite .
ashkkaratoo , intte lo77o godatu xalaalaayyoonne ashkke godatu xalaalaayyo gidennan , iitatuyyookka daro yayyidi haarettite .
ayssi giikko , asi naaqqiyo wode waayettiya uray xoossaa qoppiiddi , waayiyaa danddayikko , xoossay a anjjana .
ayssi giikko , intte nagara oottin , inttena dechchiyo wode , intte danddayikko , intteyyo ay galati de7ii ? shin lo77obaa oottidi waayiyaa intte danddayikko , xoossay inttena hegawu anjjana .
xoossay inttena xeesidoogee hegaa gishshassa; ayssi giikko , kiristtoosi intteyyo waayettiis; intte a kaallana mala , intteyyo leemiso gidiis .
nagara i oottibeenna; ba doonankka worddo haasayibeenna .
asi bana cayiyo wode , zaaridi cayibeenna; waayettiyo wodekka manddibeenna . shin xillo pirddiya xoossaayyo bana aattidi immiis .
nuuni nagarawu hayqqidi , xillotettawu de7ana mala , kiristtoosi ba huuphen ba ashuwan nu nagaraa masqqaliyan tookkiis; intte a masunttan paxideta .
ayssi giikko , intte oge balida dorssa mala; shin ha77i intte shemppuwaa heemmiyaagaakkonne naagiyaagaakko simmideta .
hegaadankka maccaasatoo , intte azinatuppe xoossaa qaalawu azazettenna issooti issooti de7ikkokka , intte palamettennan , eti
intte yashshatettaanne intte geeshsha de7uwaa be7idi ammanana mala , etawu haarettite .
intte intte huuphe pixiyoogaaninne worqqa wottiyoogan woy lo77o maayo maayiyoogan intteyyo bolla baggaa loyttoppite .
shin intte wozana giddon de7iya lo77otettay xoossaa sinttan intteyyo daro al77o gididi , xayenna ashkkenne woppu giida ayyaana gido .
ayssi giikko , hegaadan xoossay immana giidoogaa ammanida geeshsha maccaasati beni wode bantta azinatuyyo haarettidi , banttana hegaadan daro loyttidosona .
hegaadan saara abrahaama , &quot; ta godawu &quot; yaagada xeesaydda , ayyo azazettaasu; inttekka issibawunne yayyennan lo77obaa oottikko , i naata .
hegaadan azinatoo , intte maccaasati daafuranchcha mereta gidiyoogaa eridi , etaara issippe de7ite; intte woosay xubettenna mala , xoossay immido de7uwaa aaro kehatettaa eti inttenaara issippe laattiyo gishshawu , eta bonchchite .
hegaappe aadhdhiyaabaa gidikko , ubbay issi qofan de7ite . issoy issuwawu qarettidi , ishanttudan siiqettite; qassi issoy issuwawu kehiyaageetanne intte huuphiyaa kawushshiyaageeta gidite .
iitaa gishshaa iitaa woy cashshaa gishshaa cashshaa zaaroppite; hegaa aggidi , xoossay intteyyo anjjuwaa immanawu inttena xeesido gishshawu anjjite .
ayssi giikko , xoossaa maxaafay hagaadan yaagees; &quot; de7o dosiyaynne lo77o wodiyaa be7anawu koyiyay oona gidikkonne ba inxxarssan iitabaa haasayiyoogaanne worddo yootiyoogaa aggo .
iitabaa oottiyoogaa aggidi , lo77obaa ootto; sarotettaakka keehi koyonne a kaallo .
ayssi giikko , godaa ayfee xillotukko xeellees; qassi i ubba wode eta woosaa ezggees . shin goday iitabaa oottiyaageeta ba hanqqo som77uwan xeellees &quot; yaagees .
intte lo77obaa oottanawu amottikko , inttena qohanay oonee ?
shin haray atto , xillotettaa gishshawu intte waayettikkokka , anjjettidaageeta . asawu yayyoppitenne hirggoppite .
shin kiristtoosa intte wozanan bonchchitenne a intte goda oottite . xoossay intteyyo immana giido inttenan de7iyaagawu gaaso oychchiya ooyyoonne zaaro immanawu ubba wode giigi uttite; shin hegaa ashkketettaaninne yashshatettan oottite .
qassi kiristtoosan intte de7iyo lo77o de7uwaa iitabaa oottidobaadan , inttena cayiya asay ba zigiriyooban yeellatana mala , inttena zoriya wozanay geeshsha gido .
ayssi giikko , xoossay giidobaa gidikko , iitabaa oottido gishshawu waayettiyoogaappe , lo77obaa oottido gishshawu waayettiyoogee keha .
ayssi giikko , kiristtoosi nuna xoossaakko efaanawu , baayyo xillo gidiiddi , makkalanchchatu gishshawu , issitoo ubbaa nagarawu hayqqiis; i ba asatettan hayqqiis; shin ayyaanan paxiis .
qassi he ayyaanan , qashuwan de7iya ayyaanatukko biidi , etayyo qaalaa yootiis .
he ayyaanati amarida hosppun asati haattan attido markkabiyaa nohee keexxishin , xoossay danddayidi gam77ido wode , xoossaayyo azazettibeenna asaa ayyaanata .
hegee xinqqatiyawu leemiso gididi , inttena ha77i ashshees; lo77o zoriya wozanaappe xoossaa woossiyoogaappe attin , bollaa qitaa meecciyoogaa gidenna; hegee inttena yesuus kiristtoosi hayquwaappe denddidoogan ashshees .
saluwaa biidi xoossaappe ushachcha baggan i uttidi , kiitanchcha ubbaa , maataara de7iyaageetanne wolqqaamata haarees .
hegaa gishshawu , kiristtoosi ba ashuwan nuuyyo waayettido gishshawu , inttekka he qofaa ola miishshadan oyqqidi , intte intteyyo minnite . ayssi giikko , ba ashuwan waayettida uray nagaraa oottiyoogaa aggiis .
hagaappe sinttan , ha sa7an shemppoora de7anawu attida wodiyan , xoossay koyiyoogaadan de7anawu bessiyoogaappe attin , asa amodan de7anawu bessenna .
ayssi giikko , ayhuda gidenna asay oottanawu dosiyoogaa intte oottiiddi , shaaramuxanawu qaaqqatiyoogan , amuwan , mattuwan , yettan , ushshan , pokkiya eeqawu goynniyoogan , de7ido kase aadhdhida wodee intteyyo gidana .
ayhuda gidenna asaara intte shori baynna oosuwaa issippe oottenna gishshawu garamettidi , inttena cayoosona .
shin eti paxa de7iya asaa bollinne hayqqida asaa bolli pirddanawu giigi uttida xoossawu zaaruwaa immana .
hayqqida asay ba asatettan asay pirddettiyoogaadan pirddettanawunne qassi ayyaanan xoossay de7iyoogaadan de7anawu , wonggeliyaa mishiraachchoy etayyo hegawu odettiis .
ubbabawukka wurssettay matattiis . hegaa gishshawu , xoossaa woossanawu wozanaa qofay de7iyoogeetudan , inttena naagitenne minnite .
siiqoy daro nagaraa kammiyo gishshawu , ubbabaappe aattidi issoy issuwaara wozanappe siiqettite .
zuuzummennan issoy issuwaa imattatettan mokkite .
intte huuphiyan huuphiyan xoossaappe dumma dumma aaro kehatettaa ekkidoogaadankka , xoossaa dumma imuwaa loytti gishiyaageetudan , issoy issuwawu oottite .
yesuus kiristtoosa baggaara ubbaban xoossay galatettana mala , ooninne yootiyaabaa gidikko , qaalaa xoossaappe ekkidi yootiyoogaadan yooto . qassi ooninne maaddiyaabaa gidikko , xoossay ayyo immiyo wolqqan maaddo . bonchchoynne godatettay xoossaassi meri merinawu gido . amin77i .
ta dabbotoo , intte giddon tamadan xuuggidi paacciya waayee yiyaagaa oorattabay haniyaabaadan garamettoppite .
shin kiristtoosa bonchchoy beettiyo wode intte ufayttana mala , aara waayettiyoogan ufayttite .
asi inttena kiristtoosa sunttaa gishshawu boriyaabaa gidikko , intte anjjettidaageeta; ayssi giikko , bonchcho ayyaanay , xoossaa ayyaanay , intte bolli shemppana .
intteppe ooninne shemppo woridabaadan , woy kaysodan , woy iitabaa oottida asadan , woy hara asa yohuwan gelidabaadan waayettoppo .
shin ooninne kiristtoosa ammaniyo gishshawu waayettikko , kiristtoosa sunttaa gishshawu , xoossaa galatanaappe attin , yeellatoppo .
ayssi giikko , pirdday xoossaa asaa bolli doomettiyo wodee gakkiis . qassi he pirdday koyro nu bolli doomettiyaabaa gidikko , a wonggeliyaayyo azazettennaageetu wurssettay ayba gidanee ?
xillo asi tuggan attiyaabaa gidikko , makkalanchchaynne nagaranchchay yaatin waananee ?
hegaa gishshawu qassi , xoossay giidoogaadan waayettiyaageeti lo77obaa oottiiddi , bantta shemppuwaa hadaraa banttana medhdhida ammanettiya xoossawu immona .
simmi taani woosa keettaa cimatuura cima gidiyaageenne , kiristtoosa waayiyaa markkattiyaagee , qassi qonccana bonchchuwaa shaakkanaagee intte giddon de7iya cimata zorays .
intte giddon de7iya xoossaa dorssaa wudiyaa xoossay koyiyoogaadan heemmite . dosaanappe attin , wolqqan gidenna . qassi intte go77a xalaalaa xeellennan , lo77o qofan heemmite .
dorssaa wudiyawu intte leemiso gidanaappe attin , heemmiyoogeeta wolqqan haaroppite .
qassi heemmiyaageetu halaqay beettiyo wode , moorettenna bonchcho akiliiliyaa intte ekkana .
hegaadankka yelaga asatoo , cimatuyyo haarettite . ubbaykka issoy issuwawu oottanawu intte huuphiyaa kawushshiyoogaa afaladan maayite . ayssi giikko , xoossay otorettiyaageeta ixxees; shin banttana kawushshiyaageetuyyo aaro kehatettaa immees .
xoossay ba lo77o wodiyan inttena xoqqu oottana mala , wolqqaama xoossaa kushiyaappe garssaara inttena toochchite .
i intteyyo qoppiyo gishshawu , inttena hirggissiya ubbabaa a bolli olite .
xalahe halaqay , intte morkkee , mittiyo uraa koyidi , gudiya gaammuwaadan gudiiddi , intte lanqqiyan yuuyiyo gishshawu naagettitenne beegottite .
sa7an de7iya intte ishantti hegaadan waayettiyoogaa eridi , ammanuwan minnidi , aara eqettite .
aaro kehatetta ubbaa xoossay , ba merinaa bonchchuwaayyo kiristtoos yesuusa baggaara inttena xeesidaagee , amarida wodiyaa intte waayettidoogaappe guyyiyan , i ba huuphen inttena loyttananne minttana . qassi i inttena wolqqanttana .
bonchchoynne wolqqay merinaappe merinaa gakkanaassi ayyo gido . amin77i .
hagee xoossaa tumu aaro kehatettaa gidiyoogaa taani intteyyo markkattayddanne inttena zoraydda , intteyyo qanttan xaafido dabddaabbiyaa ammanettiya isha gaada taani qoppiyo sillaasa bolli kiittaas; he aaro kehatettan minnite .
inttenaara issippe doorettida baabiloonen de7iya woosa keettaa asaynne ta na7ay marqqoosi inttena &quot; saro saro &quot; goosona .
siiqo yeretaa yerettiiddi , issoy issuwaa sarotite . intteyyo , kiristtoosaara de7iya ubbatuyyo sarotettay gido . amin77i .
taani simoon pheexiroosi , yesuus kiristtoosi kiittidoogeenne a ashkkaray , nu xoossaanne nuna ashshiya yesuus kiristtoosa xillotettaa baggaara nuugaa mala al77o ammanuwaa ekkidaageetuyyo ha dabddaabbiyaa xaafays .
xoossaanne nu godaa yesuusa intte eriyoogan aaro kehatettaynne sarotettay intteyyo palahidi gido .
nuuni xoossaa bonchchuwaanne lo77otettaa laattana mala , nuna xeesidaagaa nuuni eriyoogan , xoossaa milatidi de7anawu nuna koshshiyaabaa ubbaa xoossaa wolqqay nuuyyo immiis .
intte a imuwaa baggaara sa7an de7iya bashshiya amuwaappe kessi ekkanaadaaninne xoossaa xoossatettaa laattanaadan , i ba immana giido daro wolqqaamanne al77o imuwaa nuuyyo immiis .
hegaa gishshawu , minnidi intte ammanuwaa bolli lo77otettaa , lo77otettaa bolli eratettaa ,
eratettaa bolli inttena naagiyoogaa , inttena naagiyoogaa bolli genccaa , genccaa bolli xoossaa milatiyoogaa ,
xoossaa milatiyoogaa bolli ishatettaa siiquwaa , ishatettaa siiquwaa bolli siiquwaa gujjite .
ayssi giikko , hageeti intteyyo keehi dariyaabaa gidikko , inttena godaa yesuus kiristtoosa eratettan tishshanne ayfeera de7iyaageeta oottana .
shin hegeeti baynna uray ba matan de7iyaabaa xalaalaa demmees; qassi i qooqe; i kase oottido nagaray atto geetettidoogaa erenna .
hegaa gishshawu , ta ishatoo , inttena xoossay xeesidoogaanne dooridoogaa minttanawu , kaseegaappe aadhdhi minnite; ayssi giikko , intte hegaa oottiyaabaa gidikko , xubettekketa .
hegaadan qassi nu godaanne nuna ashshiya yesuus kiristtoosa merinaa kawotettaa geliyo kumetta shenee intteyyo imettana .
hegaa gishshawu , intte ha yohota eriyaabaa gidikkokka , qassi intte oyqqido tuman minnidaageeta gidikkokka , taani inttena ha yohota ubba wode hassayissiyoogaa aggikke .
taani paxa de7ido keenan , inttena hassayissada qaasettanawu koshshiyaabaa tawu milatees .
nu goday yesuus kiristtoosi tawu qoncciyan yootidoogaadan , taani ha hayqqiya asatettaa gam77ennan qaara olanaagaa erays .
taani hayqqidoogaappe guyyiyaana gidinkka , intte ha yohota ubba wode qoppanawu danddayana mala , tawu danddayettidabaa ubbaa oottana .
nuuni a gita bonchchuwaa be7idi yootoosippe attin , medhdhi ekkido haysiyan nu godaa kiristtoosa wolqqaanne yuussaa intteyyo yootibookko .
ayssi giikko , daro wolqqaama bonchchuwaappe , &quot; taani aani daro ufayttiyo ta siiqo na7ay hagaa &quot; yaagiya cenggurssay yiido wode , xoossaappe , aawaappe bonchchuwaanne galataa i ekkiis .
qassi nuunikka geeshsha deriyaa bollan aara de7iiddi , he cenggurssay saluwaappe yiishin siyida .
qassi hegaappe keehi aadhdhiya hananabaa yootiyaageeti haasayido nuna keehi ammanttiya qaalay nuuyyo de7ees; intte he qaalaa naagiyaabaa gidikko loyttideta . ayssi giikko , hegee sa7ay wonttana gakkanaassinne maallado xoolinttiyaa poo7oy intte wozanan poo7ana gakkanaassi , xuman poo7iya poo7uwaa mala .
ubbaappe kasetidi , hagaa erite; xoossaa maxaafan xaafettida hananabaa yootidobaa ooninne barkka birshshanawu danddayenna .
ayssi giikko , hananabaa yootidobi ubbay geeshsha asati geeshsha ayyaanay kaalettin , xoossaa qaalaa haasayidosonappe attin , asa sheniyan haasayettibeenna .
shin hananabaa yootiya worddoti asaa giddon kase de7iyoogaadan , intte giddonkka wordduwaa tamaarissiyaageeti de7ana . eti banttana wozida , ubbaa haariya godaa kaddidi , bashshiya worddo timirttiyaa ehaana; qassi eti akeekenna bashshaa bantta bolli ehaana .
qassi daro asay yeellayiya eta iita ogiyaa kaallana; eta gaasuwan tumaa ogee cayettana .
wordduwaa tamaarissiya hegeeti miishshawu yaaretiyoogan bantta medhdhi ekkido haysiyan inttena bonqqana; beniisappe doommidi , eta pirdday giigi uttiis; eta xayssiyaagee beegottidi naagees .
nagara oottida kiitanchchatuyyo xoossay qarettennan , pirddaa gallassay gakkanaassi xuma ollan eti qashetti uttido gaannabiyan yeggiis .
xoossay nagaranchchatu bolli bashshaa haattaa yeddiisippe attin , beni asawu kehibeenna; shin xillotettaabaa yootida nohanne hara laappun asata ashshiis .
xoossay sadoomanne gamoora giyo katamata biitta bidintta oottidi , xuuggi xayssidi , nagaranchcha gidiyaageeta gakkanabawu leemiso oottiis .
higgiyawu azazettenna shaaramuxiya asatu giddon tuggatidi de7iya xillo looxa xoossay ashshiis .
he lo77o bitanee eta giddon de7iiddi , eti oottiyo iita oosuwaa gallassi gallassi be7ido wodenne siyido wode a lo77o wozanay un77ettiis .
hegaa gidikko , goday xoossawu goynniya asata paaciyaappe waati ashshanaakko erees; nagaranchchata qassi ubbaappe aattidi , tuna amuwan ashuwaa amuwaa kaalliyaageetanne qassi xoossaa wolqqaa kariyaageeta , pirddaa gallassay gakkanaassi goday qaxxayiiddi wottanaagaakka erees .
wordduwaa tamaarissiya hegeeti xalanne otoranchcha gididoogan , bollan de7iya bonchcho meretaa cayoosonappe attin , bonchchokkona .
he asatuppe daro minonne wolqqaama gidiya kiitanchchatikka bollan de7iya bonchcho meretaa godaa sinttan cashshan mootanawu koyokkona .
shin he asati ohettidi xayanawu yelettida bantta meretan wozanay baynna woraa do7atudan hanoosona; eti erennabaa cayoosona; qassi woraa do7adan , eti coo xayana .
eti bantta medhdhido metuwan metootana; gallassi yexxidi duriyoogaa ufayssiyaabaa giidi qoppoosona; eti kawushshatanne tunata gidi uttidi , inttenaara miyo qumaa meettan ufayttoosona .
shaaramuxa maccaasaa xeelliyoogaa aggenna ayfee etawu de7ees; qassi nagara oottiyoogaakka aggokkona . ammanuwan minnibeenna asaa cimmoosona . amuwaara meezetida wozanay etawu de7ees; eti qanggettidaageeta .
sitta ogiyaa aggidi balidosona . bi7oora na7aa balaama ogiyaara biidosona; balaami makkalan miishshaa ekkanawu koyiis .
i hananabaa yootiyaagaa; shin a nagaraa gishshawu , a haree asadan haasayan seeridi , a gooshsha mala hanuwaappe a teqqiis .
he asati meliichchida pulttuwaa mala; qassi gotee tookkidi efiyo shaaraa mala; xoossay etawu sakkana xumaa giigissi uttiis .
ayssi giikko , eti hadanne otoro haasayaa hasayoosona; balan de7iya asaappe kessi ekkiyaageeta shaaramuxanawu qaaqqatiyo amuwan cimmoosona .
eti banttawu bashsha amuwaara de7iiddi eta , &quot; intte aylletettaappe kiyana &quot; yaagoosona; ayssi giikko , issi asi bana xoonidabawu aybawunne aylle .
eti nu godaanne nuna ashshiya yesuus kiristtoosa eratettan ha sa7aa tunatettaappe kessi ekkidoogaappe guyyiyan , guyye simmidi , aani xubettidi xoonettiyaabaa gidikko , kase de7iyo de7uwaappe guyyeegee etawu iitana .
ayssi giikko , etawu imettida geeshsha azazuwaa eridi aggiyoogaappe eti xillotettaa ogiyaa erennan aggiyaakko lo77o shin .
&quot; kanay ba cooshshaakko guyye simmees &quot; giyo leemisoynne qassi , &quot; meecettida gudunttay guyye simmidi , urqqan gonddorettees &quot; giyo leemisoy tuma gidiyoogaa eta gakkidabay bessees .
ta siiqotoo , hagee taani intteyyo xaafido naa77antto dabddaabbiyaa; taani he naa77u dabddaabbetakka intte suure qofaa qoppanaadan denttettanawu inttena hassayissanaadan xaafaas .
hananabaa yootiya geeshshati beni yootido qaalaa intte hassayana malanne goday inttena ashshiyaagee , ba kiittidoogeetu baggaara inttena azazido azazuwaa intte hassayana mala koyays .
wodiyaa wurssettan , asa toochchiya bantta amuwaadan de7iyaageeti asa toochchiiddi denddanaagaa ubbaappe kasetidi erite .
eti , &quot; i yaana yaagiis . gibeennee ? yaatin awan de7ii ? ayssi giikko , nu aawati hayqqiichchidosona; shin ubbabaykka sa7ay merettoosappe doommidi de7iyoogaadankka de7ees &quot; yaagana .
daro wodiyaappe kase xoossay haasayin , saloynne sa7ay merettidoogaa eridi , eti akeekennan ixxidosona . sa7ay haattaappenne haattan merettiis .
qassi hegaa gaasuwan , he wode de7iya sa7ay he haattan meetetti xayiis .
shin ha77i de7iya saloynne sa7ay , xoossawu goynnenna asati pirddettiyo gallassaynne xayiyo gallassay gakkanaassi takkidi , he qaalan tamaa naagoosona .
shin ta siiqotoo , ha issi yohiyo dogoppite; godaa matan , issi gallassay sha7u gallassa mala gidiyoogaanne , qassi sha7u gallassay issi gallassa mala gidiyoogaa dogoppite .
issooti issooti qoppiyoogaadan , goday ba oottana giidoogaa oottanawu takkenna; shin ooninne ba nagaraappe simmanaadan koyeesippe attin , ooninne xayana mala koyenna gishshawu , inttebaa genccees .
shin godaa gallassay kaysodan yaana . he gallassi saloti wolqqaama gunttan xayana; saluwaa meretati wolqqaama mishuwan seerana; sa7aynne a bollan de7iya ubbabay xayana .
ubbabaykka hegaadan xayiyaabaa gidikko , intte ay mala asa gidanawu bessii ? intte de7oy geeshshanne xoossaa milatiyaagaa gidanawu koshshees .
intte xoossaa gallassaa naagishin , he gallassay eesuwan gakkanaadan , intteyyo danddayettiyaabaa oottite; he gallassi saloti xuugettidi xayananne saluwaa meretatikka wolqqaama mishuwan seerana .
shin nuuni xoossay immana giido ooratta saluwaanne ooratta sa7aa xilloy de7anasaa naagoos .
hegaa gishshawu , ta siiqotoo , he gallassaa naagiiddi , pokkoynne boree baynnaageeta gididi , aara sarotettan de7ana mala minnite .
godaa danddayay atotettaa gidiyoogaa intte wozanan qoppite; hegaadan qassi nu siiqo ishay phawuloosi , xoossay bawu immido aadhdhida eratettan intteyyo xaafiis .
ba xaafiyo dabddaabbe ubban , he yohuwaabaa xaafiyo wode , i giyoogee hagaa . tamaaribeenna asatinne minnibeenna asati xoossaa maxaafata harata geellayiyoogaadankka , he dabddaabbiyaa giddon de7iya akeekanawu waayissiya yohuwaa geellayoosona . eti hegaa oottiyoogan bantta bolli bashshaa ehoosona .
hegaa gishshawu , ta siiqotoo , intte hegaa eriyo gishshawu , makkalanchchatu balan cimettidi , wora beenna malanne , qassi minnidi de7iyo sohuwaappe kunddenna mala naagettite .
shin intte nu godaa , nuna ashshiya yesuus kiristtoosa aaro kehatettaaninne eratettan diccite . a ha77inne merinaa gallassay gakkanaassi galatay gakko . amin77i .
yesuus kiristtoosi kiittido taani phawuloosi , xoossaa ayllee , ha dabddaabbiyaa xaafays . xoossay doorido asawu ammanoy de7anaadaaninne xoossaa tumatettaa eraakko eta kaalettanaadan taani doorettada kiitettaas .
worddotenna xoossay nuuyyo ha merinaa de7uwaa daro wodiyaappe kase immana giis .
xoossay nuna ashshiyaagee likke wodiyan ba qaalan hagaa qonccissiis; i hadarettidi tana azazidoogaadan , taani a qaalaa yootays .
ammanuwaa issippetettan ta tumu na7aa neeyyo tiituyyo , xoossaa aawaappenne nuna ashshiya yesuus kiristtoosappe , aaro kehatettay , maarotettaynne sarotettay gido .
taani nena qarxxeesen aggada yiidoogee , neeni attidabaa giigissanaassanne , taani azazidoogaadan , katama ubban woosa keetta cimata dooranaassa .
cimay borettennaagaanne issi machchee xalaalay de7iyoogaanne ammaniya naati de7iyoogaa gidanawu bessees; a naati miishsha mooriyoobaaninne woy azazettennan ixxiyooban asi amassalennaageeta gidanawu bessees .
ayssi giikko , he cimay xoossaa oosuwaa azaziya alaafe gidiiddi , borettennaagaa , otorettennaagaanne elle hanqqettennaagaa gidanawu bessees; qassi mattottennaagaa , sugennaagaanne yorattennaagaa gidanawu bessees .
shin imattaa mokkiyaagaanne lo77obaa dosiyaagaa gidanawu bessees; qassi akeekanchcha , xillo , geeshshanne bana naagiyaagaa gidanawu bessees .
ammanettiya de7oy beettiyo timirttiyaara giigiya qaalaa i mintti oyqqo . yaatikko harata tumu ammanuwaa tamaarissiyoogan minttettanawunne qassi hegaa ixxiyaageetakka zoranawu danddayana .
ayssi giikko , azazettennaageeti , pattennabaa haasayiyaageeti , harata cimmiyaageetinne qaxxarettidaageetu bagga gidiya daro asati de7oosona .
eti tamaarissanawu bessenna pokkiya ogiyan miishsha demmanawu tamaarissiyoogan keetta ubbaa mooriyo gishshawu , eta haasayaa teqqana bessees .
eta giddoppe issoy , hananabaa yootiya etaagee , &quot; qarxxeese asay ubba wode , worddanchcha , iita do7anne yoranchcha qassi azalla asa &quot; yaagiis .
i markkattidoogee tuma; hegaa gishshawu , neeni etassi mino ammanoy de7anaadaaninne qassi ayhudatu haysiyaanne tumaa ixxida asatu azazuwaa eti siyennaadan ,
eta minttada seeranawu bessees .
bantta huuphen geeshsha gididaageetussi ubbabaykka geeshsha; shin tunatussinne ammanennaageetussi eta wozanaa qofaynne eta zoriya wozanay tunido gishshawu , etawu aybinne geeshsha gidenna .
banttawu eti xoossaa eriyoogaa qoncciyan yootoosona; shin eti sheneyiyaageeta , azazettennaageetanne lo77o ooso ubbawukka giigennaageeta gidiyo gishshawu , bantta oosuwan a erokko goosona .
shin neeni de7uwaa demmanawu giigiya timirttiyaa tamaarissanawu bessees .
cima attumaasay ammanuwan , siiquwaaninne danddayan mino gidanaadan , qassi mattottennaagaa , woppu giidaagaanne banakka naagiyaagaa gidanaadan zora .
hegaadankka cima maccaasay geeshsha de7o de7iya maccaasatudan haniyaagaa , zigirennaagaa , woyne eessassi haarettennaagaanne lo77obaa tamaarissiyaagaa gidanawu bessees .
eti xoossaa qaalay borettenna mala , bantta keettaawatanne bantta naata siiqiyaageeta ,
banttanakka naagiyaageeta , geeshshata , bantta keettan oottiyaageeta , kehatanne bantta keettaawatussikka azazettiyaageeta gidana mala , yelaga maccaasaa tamaarissona .
hegaadankka yelaga attumaasati banttana naagana mala zora .
neeni ne huuphenkka lo77o ooso ubban etawu leemiso gida; neeni tamaarissiyoogankka ammanettiyaagaanne kiphata gida .
ne morkketi nuna zigiriyoobay etassi xayiyo wode eti yeellatana mala , neeni borettenna lo77o haasayaa haasaya .
aylleti bantta godatussi azazettana malanne , etaara palamettennan ubbaban eta ufayssana mala zora .
eti bantta godatuppe wuuqqenna mala , qassi nuna ashshiyaa xoossaabaa tamaarissiyoogaa ubbaban galatissanawu , bantta oottiyo oosuwan ubba wode lo77onne ammanettiyaageeta gidiyoogaa bessana mala , eta zora .
ayssi giikko , xoossay asa ubbaa ashshiya ba aaro kehatettaa qonccissiis .
he aaro kehatettay nagara oosuwaanne ha sa7aa amuwaa nuuni agganaadaaninne nu huuphiyaa naagidi , ha sa7an xoossaa milatidi , xillotettan de7anaadan , nuna tamaarissees .
nuuni nu gita xoossay , nuna ashshiya yesuus kiristtoosi beettana giido anjjettida bonchcho gallassaa naagoos .
iita ooso ubbaappe i nuna wozanawunne lo77obaa oottanawu amottiya ba geeshsha asa kessanawu , nu gishshawu , ba huuphiyaa immiis .
neeni hagaa tamaarissa , ne kumetta maatan zoranne seera; ooninne nena karoppo .
eti deriyaa haariyaageetussinne godatettay de7iyoogeetussi haarettanawu , azazettanawunne lo77o ooso ubbaa oottanawu giigettanaadan eta hassayissa;
qassi eti oonanne cayenna mala , palamettenna mala , asa ubbaa ashkketettaanne doshotettaa bessiyaageeta gidanaadan zora .
ayssi giikko , nuuni kase nu huuphenkka eeyyata , azazettennaageeta , baliyaageetanne amossinne dumma dumma ufayssaassi aylledan haarettiyaageeta; qassi iitatettaaninne qanaatiyan de7iyaageeta; asan ixettiyaageetanne issoy issuwaakka ixxiyaageeta .
shin nuna ashshiya xoossaa kehatettaynne asa i siiqiyoogeenne beettido wode ,
i ba maarotettaadankka , ooratta yeletaassi haniya meechchaaninne geeshsha ayyaanan ooraxxiyoogan nuna ashshidoogaappe attin , nuuni xillo oosuwaa oottidoogaana gidenna .
xoossay ba aaro kehatettan nuuni xillanaadaaninne , i immana giido merinaa de7uwaa laattanaadan ,
nuna ashshiya yesuus kiristtoosa baggaara geeshsha ayyaanaa nu bolli darissidi tigiis .
ha haasayay ammanettidaagaa; xoossaa ammaniyaageeti lo77o oosuwaa oottanawu giiganaadan , ha yohuwaa etassi neeni minttada yootanawu koyays; hageeti asawu lo77onne go77iyaageeta .
shin eeyyatetta palamaappe , zare qoodiyoogaappe , walassaappenne higgeban ooyettiyoogaappe naagetta . ayssi giikko , hegeeti go77ennaageetanne allaalle kessennaageeta .
shaahotetta medhdhiya uray geella asa gidiyoogaanne ba huuphiyan pirddidi nagaraa oottiyoogaa erada ,
issitoo naa77utoo a seeridoogaappe guyyiyan , hegaa milatiya asappe shaahetta .
taani arxxemaasa woy tikiqoosa neekko kiittiyo wode , neeni taakko niqophiliyoona yaanawu minna . ayssi giikko , taani balgguwaa yaani shaaccanawu qofaa qachchaas .
higgiyaa eriya zemaasinne aphiloosi ogiyaa biyo wode , etassi aybinne paccenna mala , eta loytta maadda .
nu asaykka pattenna asa gididi attenna mala , bana keehi koshshiyaabaa demmanawu , lo77o oosuwaa minnidi oottiyoogaa tamaaro .
tanaara de7iya ubbati nena saro saro giidosona . nuna ammanuwan siiqiyaageeta saro saro ga . xoossaa aaro kehatettay inttenaara ubbaara issippe gido . amin77i .
nuuni koyroosappe doommidi de7iya , nu ayfiyan be7idi , nu kushiyan a bochchi be7ido de7uwaa qaalaabaa intteyyo xaafoos . nuuni a be7ida; nu kusheekka a bochchi be7iis .
he de7oy qonccin , nuuni a be7idi , abaa intteyyo markkattoos; qassi aawaa matan de7iya nuuyyo qonccida merinaa de7uwaabaa intteyyo yootoos .
qassi nunaara intteyyo issippetettay de7ana mala , nuuni be7idoogaanne siyidoogaa intteyyo yootoos; nuuyyo aawaaranne a na7aa yesuus kiristtoosaara issippetettay de7ees .
nuuni nu ufayssay polettana mala , hagaa intteyyo xaafoos .
nuuni appe siyidi , intteyyo yootiyo kiitay , &quot; xoossay poo7o; aani xumi mulekka baawa &quot; yaagiyaagaa .
nuuni nuuyyo aara issippetettay de7ees giidi xuman de7ikko , nu haasayaaninne nu oosuwan worddotoos .
shin poo7uwan i de7iyoogaadan , nuunikka poo7uwan de7ikko , nuuyyo issuwawu issuwaara issippetettay de7ees; qassi a na7aa , yesuus kiristtoosa suuttay nagara ubbaappe nuna ashshees .
nuuni nunan nagari baawa giikko , nurkka nuna cimmoos; nunan tumatettikka baawa .
shin nuuni xoossawu nu nagaraa paaxikko , i nu nagaraa atto gaanawunne nu mooro ooso ubbaappe nuna geeshshanawu , ammanttiyaagaanne tumubaa oottiyaagaa .
nuuni nagara oottibookko giikko , xoossaa worddanchcha kessoos; a qaalaykka nunan de7enna .
ta naatoo , nagara intte oottennaadan , taani hagaa intteyyo xaafays; shin ooninne nagara oottikko , aawaa matan nuuyyo gaannatiya yesuus kiristtoosi , xilloy , de7ees .
qassi nuuni nu nagaraa atto geetettaa kiristtoosa baggaara demmeettees; kiristtoosi yarshshettidoogee asa ubbaa nagaraassappe attin , nu nagaraa xalaalaassa gidenna .
nuuni xoossaa azazuwaa naagikko , tumu a eriyoogaa hegan shaakkanawu danddayoos .
issi uray , &quot; taani a erays &quot; giidi , qassi a azazuwaa naagennan aggikko , he uray worddanchcha; tumatettikka aani baawa .
shin a qaalawu azazettiya oona gidikkonne , he uray xoossaa siiqiyoogee tumu polettiis . nuuni xoossan de7iyoogaa hagee nuna erissees .
taani , &quot; xoossan de7ays &quot; giya ooninne kiristtoosi de7idoogaadan de7anawu bessees .
ta ishatoo , taani intteyyo koyroosappe de7iya ceega azazuwaa xaafaysippe attin , ooratta azazo xaafikke; he ceega azazoy intte siyido qaalaa .
gidikkokka , taani intteyyo naa77anttuwaa ooratta azazuwaa xaafays; he azazuwaa tumatettaykka kiristtoosaaninne inttenan beettees . ayssi giikko , xumay xayees; tumu poo7oy ha77i poo7ees .
poo7uwan de7ays giiddi , ba ishaa ixxiya ooninne hanno gakkanaassikka xuman de7ees .
ba ishaa siiqiya ooninne poo7uwan de7ees; he uran hara ura xubbiyaabi aybinne baawa .
shin ba ishaa ixxiya ooninne xuman de7ees; xuman hemettees . xumay a ayfiyaa qooqissi wottido gishshawu , awu biyaakkonne erenna .
ta naatoo , xoossay kiristtoosa sunttaa gishshawu , intte nagaraa atto yaagido gishshawu , taani intteyyo xaafays .
aawatoo , koyroosappe de7iyaagaa intte erido gishshawu , intteyyo xaafays . yelagatoo , xalahe halaqaa intte xoonido gishshawu , intteyyo xaafays . guutta naatoo , xoossaa intte erido gishshawu , intteyyo xaafays .
aawatoo , koyroosappe de7iyaagaa intte erido gishshawu , intteyyo xaafays . yelagatoo , intte mino gidiyo gishshawunne xoossaa qaalay inttenan de7iyo gishshawu , qassi xalahe halaqaa intte xoonido gishshawu , intteyyo xaafays .
ha sa7aa woy sa7an de7iya aybanne siiqoppite . intte ha sa7aa siiqikko , xoossaa siiqoy inttenan baawa .
ayssi giikko , ha sa7an de7iya ubbabay , hegeekka: asatettaa amoy , ayfen xeellidi qaaqqatiyoogeenne miishshan ceeqettiyoogee ha sa7aappe yiidoogaappe attin , xoossaappe yibeenna .
ha sa7aynne ha sa7an asi amottiyo ubbabay aadhdhana . shin xoossay giidoogaa oottiya uray merinawu de7ana .
ta naatoo , wodiyaa wurssettay matattiis; kiristtoosa morkkee sinttappe yaanaagaa intte siyidoogaadan , haray atto ha77ikka a morkketi daroti denddidosona . hegaa gishshawu , wodiyaa wurssettay matattidoogaa nuuni hegan eroos .
ha morkketi nu bagga gidenna gishshawu , nu giddoppe kiyidosona; ayssi giikko , eti nu bagga gidiyaabaa gidiyaakko , nu giddon de7ana; shin etappe ooninne nu bagga gidennaagee erettana mala , nu giddoppe kiyidosona .
shin kiristtoosi intte bolli geeshsha ayyaanaa gussiis; qassi intte ubbay tumaa ereeta .
tumaa intte eriyo gishshawunne qassi tuman worddoy aybinne baynnaagaa intte eriyo gishshawu , taani intteyyo xaafaysippe attin , tumaa intte erenna gishshawu xaafikke .
yesuusa giyoogee kiristtoosa gidin erikke giya urappe attin , worddanchchi oonee ? hegee aawaanne na7aa erikke giyaagee kiristtoosa morkkiyaa .
na7aa erikke giya oonaaninne aaway de7enna; na7aa erays giya oonaanikka qassi aaway de7ees .
hegaa gishshawu , koyroosappe intte siyidoogaa intte wozanan minttidi naagite . koyroosappe siyidoogaa intte naagikko , intteyyo qassi na7aaranne aawaara issippetettay de7ana .
qassi kiristtoosi ba huuphen nuuyyo immana giidoogee merinaa de7uwaa .
taani hagaa intteyyo he inttena balettiya asatu gishshawu xaafaas .
shin kiristtoosi intte bolli ba geeshsha ayyaanaa gussiis . geeshsha ayyaanay inttenan de7iyo gishshawu , ooninne inttena tamaarissana koshshenna; ayssi giikko , a geeshsha ayyaanay inttena ubbabaa tamaarissees . i tamaarissidoogaadan , kiristtoosan de7ite .
ta naatoo , qassi i qoncciyo wode , nuuni yashshi baynnaageeta gidanaadaaninne , a yuussaa gallassi a sinttan nuuni yeellatennaadan , aani de7ite .
kiristtoosi xillo gidiyoogaa intte erikko , xillobaa oottiya ubbay xoossaa na7a gidiyoogaa eranawu bessees .
nuuni xoossaa naata geetettidi xeesettana mala , xoossay nuna ay keenaa siiqidaakkonne be7ite . nuuni tumukka a naata . ha sa7ay xoossaa erenna gishshawu , nunakka erenna .
ta siiqotoo , ha77i nuuni xoossaa naata; nuuni ay hananaakko biron erettibeenna; shin kiristtoosi qoncciyo wode , nuuni a milatanaagaa eroos . ayssi giikko , i tumu de7iyoogaa nuuni be7ana .
qassi kiristtoosa be7ana giidi ufayssan naagiya ooninne kiristtoosi geeshsha gididoogaadan , bana geeshshees .
nagara oottiya ubbay xoossaa higgiyaa menttees; ayssi giikko , nagari higge menttiyoogaa .
kiristtoosi asaa nagaraa xayssanawu qonccidoogaa intte ereeta; aani nagari baawa .
kiristtoosan de7iya ooninne nagara oottenna; qassi nagaraa oottiya ooninne a be7ibeenna woy eribeenna .
ta naatoo , ooninne inttena balettoppo . kiristtoosi xillo gidiyoogaadan , xillobaa oottiya uray xillo .
xalahe halaqay koyroosappe nagaraa oottido gishshawu , nagara ubba wode oottiya uray xalahe halaqaassa; hegaa gishshawu , xoossaa na7ay xalahe halaqaa oosuwaa xayssanawu qoncciis .
xoossaa na7a gidiya ooninne xoossaa meretay aani de7iyo gishshawu , nagara ubba wode oottenna; qassi xoossay a aawaa gidiyo gishshawu , nagara oottanawu danddayenna .
xoossaa naatu giddooninne xalahe halaqaa naatu giddon de7iya dummatettay hagan erettees; xillobaa oottenna uray woykko ba ishaa siiqenna uray ooninne xoossaa na7a gidenna .
ayssi giikko , koyroosappe intte siyido kiitay , &quot; issoy issuwaara siiqettanawu bessees &quot; yaagiyaagaa .
nuuni qaayeela mala gidanawu bessenna . qaayeeli xalahe halaqaassa; yaanidi ba ishaa woriis . i ba ishaa ayssi woridee ? i oottido oosoy iita gidin , a ishay oottido oosoy lo77o gidido gishshawu woriis .
ta ishatoo , ha sa7aa asay inttena ixxikko , oorattabaa gooppite .
nuuni nu ishata siiqiyo gishshawu , hayquwaappe de7uwawu pinnidoogaa eroos; ba ishaa siiqenna uray ooninne hayquwaa giddon de7ees .
ba ishaa ixxiya ooninne shemppo woridaagaa; qassi shemppo woridaagan merinaa de7oy baynnaagaa intte ereeta .
kiristtoosi ba shemppuwaa nu gishshawu aattidi immidoogan siiqoy aybakko nuuni erida; nuunikka nu ishatu gishshawu , nu shemppuwaa aattidi immanawu bessees .
shin dure asi ooninne ba ishay metootiyoogaa be7iiddi , ayyo qarettennan ixxikko , ba wozanan xoossaa siiqoy de7ees gaanawu waani danddayii ?
ta naatoo , nuuni oosuwaaninne tumatettan siiqettanaappe attin , coo haasayan woykko bolla doonan siiqettanawu bessenna .
nuuni tumaa baggan de7iyoogaa hegan erana; qassi nu wozanay nu bolli pirddiyo wode ubban , xoossaa sinttan tumatettaa nuna hegan erissees .
ayssi giikko , xoossay nu wozanaappe gita; qassi i ubbabaa erees .
ta siiqotoo , nu wozanay nu bolli pirddennabaa gidikko , nuuni xoossaa sinttan yayyokko .
nuuni a azazuwaa naagiyo gishshawunne a ufayssiyaabaa oottiyo gishshawu , woossiyo ubbabaa appe ekkoos .
xoossaa azazoy hagaa: kiristtoosi nuna azazidoogaadankka , xoossaa na7aa yesuus kiristtoosa sunttan nuuni ammananaadaaninne issoy issuwaara siiqettanaadan xoossay nuna azaziis .
xoossaa azazuwaa naagiya ooninne xoossaa giddon de7ees; xoossaynne a giddon de7ees; xoossay nuuyyo immido geeshsha ayyaanaa baggaara i nu giddon de7iyoogaa nuuni eroos .
ta siiqotoo , ayyaanata ubbata ammanoppite; shin eti xoossaappe yiidaakkonne akeekite . ayssi giikko , hananabaa yootiya daro worddoti ubbasaa biidosona .
xoossaa ayyaana gidiyoogaa intte hegan erana; &quot; yesuus kiristtoosi asa gididi yiidoogaa ammanays &quot; giya ayyaana ubbay xoossaappe yees .
qassi kiristtoosi asa gididi yiidoogaa ammanays geenna ayyaana ubbay xoossaappe yibeenna; hegee kiristtoosa morkkiya ayyaana . intte he ayyaanay yaanaagaa kase siyideta; i haray atto ha77ikka ha sa7an de7ees .
ta naatoo , intte xoossaageeta; intte giddon de7iya geeshsha ayyaanay ha sa7an de7iya ayyaanaappe daro wolqqaamiyo gishshawu , hananabaa yootiya worddota intte xoonideta .
eti ha sa7aa asa gidiyo gishshawu , ha sa7aabaa haasayoosona; ha sa7aa asaykka eta haasayaa siyees .
nuuni xoossaageeta; xoossaa eriya ooninne nuuni giyoogaa siyees . xoossaa erenna ooninne nuuni giyoogaa siyenna . nuuni tumu ayyaanaanne worddo ayyaanaa hegan shaakkoos .
ta siiqotoo , siiqoy xoossaappe yiyo gishshawu , ane issoy issuwaara siiqettoos . siiqiya ooninne xoossaa na7a; xoossaa i erees .
xoossay siiqo gidiyo gishshawu , siiqenna uray ooninne xoossaa erenna .
xoossay nuna ba siiquwaa hagan bessiis; nuuni kiristtoosa baggaara de7uwaa demmana mala , ba issi na7aa ha sa7aa kiittiis .
siiqo giyoogee hagaa; xoossay nuna siiqidi , nuuni nu nagaraappe maarotettaa demmido ba na7aa nuuyyo kiittiisippe attin , nuuni a siiqidoogaana gidenna .
ta siiqotoo , xoossay nuna hagaadan siiqidabaa gidikko , nuunikka issoy issuwaara siiqettanawu bessees .
xoossaa ooninne mulekka be7ibeenna; nuuni issoy issuwaara siiqettikko , xoossay nu giddon de7ees; a siiqoykka nu giddon polettiis .
xoossay ba geeshsha ayyaanaa nuuyyo immido gishshawu , nuuni xoossaa giddon de7iyoogaanne ikka nu giddon de7iyoogaa eroos .
aaway ba na7aa ha sa7aa ashshiyaagaa gidanawu kiittidoogaa nuuni be7idi markkattoos .
yesuusi xoossaa na7aa gidiyoogaa markkattiya o giddooninne xoossay de7ees; ikka xoossaa giddon de7ees .
xoossay nuna siiqiyoogaa nuuni nu huuphen eroosinne ammanoos . xoossay siiqo . siiquwan de7iya ooninne xoossaa giddon de7ees; xoossaykka a giddon de7ees .
nu de7oy ha sa7an kiristtoosi de7idoogaa mala gidiyo gishshawu , pirddaa gallassi nuuni yayyenna mala , siiqoy nu giddon polettiis .
siiquwan yashshi baawa; shin tumu siiqoy yashshaa kessi olees . yashshaynne qaxxayoy issippe biyo gishshawu , yayyiya uraa siiqoy kumetta gidenna .
xoossay koyro nuna siiqido gishshawu , nuuni a siiqoos .
ooninne , &quot; taani xoossaa siiqays &quot; giidi ba ishaa ixxikko , i worddanchcha . ayssi giikko , be7ido ba ishaa siiqennaagee be7ibeenna xoossaa siiqanawu waani danddayii ?
qassi kiristtoosi nuuyyo immido azazoy hagaa; xoossaa siiqiya uray ba ishaakka siiqanawu bessees .
kiristtoosa yaagidi , yesuusa ammaniya ooninne xoossaa na7a; qassi aawaa siiqiya ooninne a na7aakka siiqees .
nuuni xoossaa siiqiyoogaaninne a azazuwaa naagiyoogan , xoossaa naata siiqiyoogaa eroos .
ayssi giikko , nuuni xoossaa siiqiyoogee a azazuwaa naagiyoogaa; a azazoykka deexo gidenna .
ayssi giikko , xoossaa na7a gidiya ooninne ha sa7aa xoonanawu danddayees; nuunikka ha sa7aa xoonanaagee nu ammanuwaana .
ha sa7aa xoonanawu danddayiyay oonee ? yesuusi xoossaa na7aa gidiyoogaa ammaniyaagaa xalaalay xoonana .
haattaaranne suuttaara yiidaagee hagaa; ikka yesuus kiristtoosa; haattaaranne suuttaara i yiidoogaappe attin , haatta xalaalaara yibeenna . geeshsha ayyaanay tuma gidiyo gishshawu , hegee tuma gidiyoogaa i ba huuphen markkattees .
ayssi giikko , heezzu markkati de7oosona .
hegeeti geeshsha ayyaanaa , haattaanne suuttaa; ha heezzati issoy issuwaagaa phalqqokkona .
nuuni asay markkattiyoogaa ammanikko , xoossay markkattiyoogee asaagaappe keehi aadhdhees; ayssi giikko , xoossay ba na7aayyo markkattido markkatettay hagaa .
xoossaa na7aa ammaniya uraa wozanan ha markkatettay de7ees . xoossaa ammanenna uray ooninne xoossay ba na7aayyo markkattido markkatettaa ammanibeenna gishshawu , xoossaa worddanchcha oottiis .
simmi markkatettay hagaa; xoossay nuuyyo merinaa de7uwaa immiis; he de7oykka a na7an de7ees .
xoossaa na7ay de7iyo ooyyoonne de7oy de7ees; xoossaa na7ay baynna ooyyoonne de7oy baawa .
xoossaa na7aa sunttan ammaniya intteyyo merinaa de7oy de7iyoogaa intte erana mala , hagaa intteyyo xaafaas .
xoossay koyiyoogaadan , aynne nuuni a woossikko , i siyiyoogaa nuuni eriyo gishshawu , a sinttan yayyokko .
nuuni woossiyo ubban i siyiyoogaa erikko , nuuni a woossidoogaa i immanaagaa eroos .
ooninne hayqoy bessenna nagara ba ishay oottishin be7ikko , xoossaa woossanawu bessees; hayqoy bessenna nagara oottidaageetuyyo xoossay de7o immana . hayqoy bessiyo nagari de7ees; taani inttena hegawu xoossaa woossite giikke .
mooro ooso ubbi nagara; shin hayqoy bessenna nagari de7ees .
xoossaa na7i ooninne nagara ubba wode oottennaagaa nuuni eroos . ayssi giikko , xoossaa na7ay a naagees; qassi xalahee halaqaykka a qohanawu danddayenna .
nuuni xoossaageeta gidiyoogaanne ha mule sa7aykka xalahe halaqan haarettidoogaa eroos .
nuuni tumu xoossaa eranaadan , xoossaa na7ay yiidoogaanne nuuyyo akeekaa immidoogaa eroos . nuuni tumu xoossaa giddon , a na7aa yesuus kiristtoosa giddon de7eettees; i tumu xoossaanne merinaa de7uwaa .
ta naatoo , eeqatuppe intte huuphiyaa naagite .
taani cimay , intteyyo doorettida godatteeyyoonne ne naatuyyo ha dabddaabbiyaa xaafays; nu giddon de7iya qassi nunaara merinawu de7ana tumatettaa gishshawu , taani inttena tumu siiqays .
qassi ta xalaala gidennan , tumatettaa eriya ubbati inttena siiqoosona .
xoossaa nu aawaa aaro kehatettay , maarotettaynne sarotettay a na7aa yesuus kiristtoosa aaro kehatettay , maarotettaynne sarotettay tumatettaaninne siiquwan nunaara issippe gido .
xoossay , aaway nuna azazidoogaadan , ne naatuppe amaridaageeti , tumatettan de7iyoogaa be7ada taani daro ufayttaas .
siiqo godattee , ha77ikka nuuni ubbay issoy issuwaara siiqettana mala , taani nena woossays; ha azazoy kaseesappe nunaara de7iya azazoppe attin , taani neeyyo ooratta azazo xaafikke .
siiquwaa giyoogee nuuni xoossaa azazuwaa naagiiddi de7iyoogaa giyoogaa . qassi koyroosappe intte siyidoogaadankka , a azazoy aybee giikko , intte ubbay siiquwan de7anaagaa .
ayssi giikko , yesuus kiristtoosi asa gididi yiidoogaa ammanokko giyaageeti , balettiya daro asati , dere giddo gelidosona . hegaa mala uray ooninne asa balettiyaagaanne kiristtoosa morkkiyaa .
intte oottidoogawu kumetta woytuwaa ekkanaappe attin , intte oottidoogaa bashshenna mala , inttena naagite .
kiristtoosa timirttiyaappe haakkiya urawunne qassi a timirttiyan de7enna urawu xoossay baawa . kiristtoosa timirttiyan de7iya uraayyo aawaynne na7ay de7oosona .
ooninne inttekko yiidi , ha timirttiyaa eheennan aggikko , intte soo a gelissoppite; sarokka gooppite .
ayssi giikko , a saro giya uray a iita oosuwaa aara shaakkees .
taani intteyyo xaafanawu koyido darobay de7ees; shin woraqataaninne qalamiyan xaafanawu koyabeykke; shin nu ufayssay polettana mala , inttenaara doonan haasayanawu inttekko baana gaada qoppays .
xoossay doorido ne michchee naati nena saro saro yaagoosona .
taani cimay , tumu siiqiyo ta siiquwaa gaayoosayyo ha dabddaabbiyaa xaafays .
ta siiquwawu , neeni ayyaanan lo77o gidiyoogaa taani eriyoogaadan , nena aybinne wayssenna malanne qassi neeni payya de7ana mala , xoossaa woossays .
ayssi giikko , amarida ishantti yiidi , ubba wode neeni tumatettan de7iyoogaanne ne tumatettaabaa markkattido wode , taani daro ufayttaas .
ta naati tumatettan de7iyoogaa siyiyoogaappe aadhdhidi , tana ufayssiyaabi baawa .
ta siiquwawu , nu ishantti imatta gidikkokka , neeni etayyo oottiyo ooso ubban ammanettida ooso oottaasa .
qassi eti ne siiquwaabaa woosa keettan markkattidosona; eti biyo ogiyan xoossay dosiyoogaadan , neeni eta maaddikko , lo77obaa oottaasa .
ayssi giikko , xoossaa ammanennaageetuppe aynne ekkennan , kiristtoosa sunttaa gishshawu kiyidosona .
hegaa gishshawu , nuuni tumatettaa etaara issippe oottana mala , hageetu mala asata maaddanawu bessees .
taani woosa keettaayyo dabddaabbiyaa xaafaas; shin eta halaqa gidanawu koyiya diyotirefeesi nuuni giyoogaa ekkenna .
hegaa gishshawu , taani yaa biyo wode , i nu bollan haasayiyo iita haasayaanne i oottido oosuwaa intteyyo yootana; qassi i hegee guuxxiis giidi , nu ishantti yiyo wode mokkenna; haray atto eta mokkanawu koyiyaageetakka diggidi , woosa keettaappe kessees .
ta siiquwawu , lo77obaappe attin , iitabaa milatoppa . lo77obaa oottiya ooninne xoossaa asa; shin iitabaa oottiya ooninne xoossaa be7ibeenna .
dimexiroosi lo77o gidiyoogaa asay ubbay markkattees; tumatettay ba huuphenkka abaa markkattees . nuunikka qassi abaa markkattoos; nu markkatettay tuma gidiyoogaa inttekka ereeta .
taani neeyyo xaafanawu koyido darobay de7ees; shin qalamiyaaninne biiriyan xaafanawu koyikke .
shin taani matan nenaara gayttanawu qoppays; he wode nuuni gayttidi haasayana . sarotettay nenaara gido . ne dabboti nena saro saro yaagoosona . nu dabbota ubbaa eta sunttaa sunttaa xeesada , tana saro saro giis yaaga .
taani phawuloosi , yesuus kiristtoosa gishshawu qashuwan de7iyaageenne nu ishaa ximootiyoosi , nunaara oottiya nuuni siiqiyo pilimoonayyo ,
ne sooni shiiqiya woosa keettaayyo , nu michchee afiibiyyoonne nunaara issippe de7iya wotaaddaraa arkkipoosayyo ha dabddaabbiyaa xaafoos .
xoossaa nu aawaappenne nu godaa yesuus kiristtoosappe aaro kehatettaynne sarotettay intteyyo gido .
neeni geeshshata siiqiyoogaanne godaa yesuusa ammaniyoogaa taani siyiyo gishshawu ,
xoossaa woossaydda nena hassayiyo wode ubban , ta xoossaa galatays .
neeni ne ammanuwaa haratuura shaakkiyoogee nuuyyo kiristtoos yesuusa baggaara yiya lo77obaa ubbaa erissana mala , taani xoossaa woossays .
ayssi giikko , geeshshatu wozanay ne oosuwan minnido gishshawu , ta ishawu , taani ne siiquwan daro ufayssaanne minttettuwaa demmaas .
hegaa gishshawu , neeni oottanawu bessiyaabaa oottana mala , taani nena azazanawu kiristtoosa baggaara xalikkokka ,
taani phawuloosi cimidaagee , kiristtoos yesuusayyo ha77ikka qashuwan de7iyaagee , siiquwaa gishshawu , nena woossays .
taani qashuwan de7aydda ayyo aawa gidido ta na7aa anaasimoosa gishshawu , nena woossays .
i kase nena go77enna; shin ha77i nenakka tanakka tumu go77ees .
taani wozanappe dosiyo anaasimoosa neekko yeddays .
taani wonggeliyaa gishshawu qashetta uttidaashin , ne gishshaa tawu oottidi , tana maaddana mala , ta matan a ashshanawu koyays .
shin neeni ne shenedan oottanaagaa koyaysippe attin , nenaara zorettennan wolqqan aynne oottanawu koyikke .
anaasimoosi guutta wodiyaa neeppe shaahettidoogee , ooni erii simmidi , ubba wodekka nenaara de7anaassakkonne .
simmi hagaappe sinttawu anaasimoosi aylle gidenna; shin aylleppe i keehi aadhdhees; i taayyo ay keena siiqo ishee ! qassi i neeyyo asa baggaarakka godaa baggaarakka ay keena aadhdhida isha gidanddeeshsha !
simmi neeni tana ne lagge giyaabaa gidikko , tana mokkiyoogaadan , a mokka .
i neeyyo mooridobay woy a bolli neeyyo acoy de7ikko , taappe qanxxuwaa ekka .
he acuwaa taani qanxxana gaada , taani phawuloosi ta kushiyan xaafays . neeni tawu ne shemppuwaa acota uttidoogaa taani nena hassayissanawu koshshenna .
ee ta ishawu , godaa baggaara neeppe go77a demmanawu koyays . kiristtoosa baggaara tana minttetta .
taani giidoogaappe daruwaa neeni oottanaagaa erada , qassi ne tawu azazettanaagaakka ammanada , hagaa neeyyo xaafays .
qassi intte he sohuwaarakka taayyo imatti shemppiyo keetta giigissite . ayssi giikko , xoossay intte woosan tana intteyyo guyye zaaridi immana gaada qoppays .
kiristtoos yesuusa gishshawu , tanaara qashuwan de7iya eppaafiri nena saro saro gees .
qassi tanaara issippe oottiya marqqoosi , arisxxirokoosi , deemaasinne luqaasi nena saro saro goosona .
godaa yesuus kiristtoosa aaro kehatettay intte ayyaanaara gido .
xoossay beni wode , nu aawatuyyo hananabaa yootiyaageetu baggaara dumma dumma ogiyaaninne daro wodiyan haasayiis .
shin ha wurssetta wodiyan , ubbabaa a laatissidi , sa7aa a baggaara medhdhido ba na7aa baggaara nuuyyo haasayiis .
na7ay xoossaa bonchcho poo7uwaa phoolees; qassi muleerakka a meretaa ekkidi , ba wolqqaama qaalan ha sa7aa naagees; yaatidi asaa nagaraappe geeshshidi , ubbaappe bolla xoossaappe ushachcha baggaara saluwan uttiis .
xoossay ayyo immido sunttatettay kiitanchchatuugaappe xoqqa gidiyoogaadankka , etappe a keehi xoqqu oottiis .
ayssi giikko , xoossay ba kiitanchchatuppe oona , &quot; neeni ta na7aa; taani hachchi neeyyo aawa gidaas &quot; giidee ? woy qassi oona , &quot; taani ayyo aawa gidana; ikka taayyo na7a gidana &quot; giidee ?
qassi xoossay ba bayra na7aa ha sa7aa yeddana haniiddi , &quot; ta kiitanchchati ubbatikka ayyo goynnona &quot; yaagiis .
xoossay kiitanchchatubaa haasayiiddi , &quot; taani ta kiitanchchata carkko kessays; qassi ta ashkkaratakka tama laco kessays &quot; yaagees .
shin ba na7aabaa haasayiiddi , &quot; xoossawu , ne kawotaa araatay meri merinawu de7ees . ne kawotaa xam77aykka xillotettaa xam77aa .
neeni xillotettaa siiqadasa; naaquwaa ixxadasa . xoossay , ne xoossay nena ne laggetuppe aattidi , ufayssa zaytiyaa tiyidoogee hegaassa &quot; yaagees .
xoossay hagaadan yaagees; &quot; godawu , koyro neeni sa7aa medhdhadasa; saluwaakka ne kushiyan medhdhadasa .
hegeeti ubbay xayana; shin neeni de7ana . eti ubbaykka afaladan wurana .
neeni eta iirichchodan dakkoyana; qassi eti afaladan laamettana . shin neeni nenakka; ne layttay mulekka wurenna &quot; yaagees .
shin xoossay ba kiitanchchatuppe issuwaanne , &quot; taani ne morkketa neeni tohuwan yedhdhiyoobaa oottana gakkanaassi , hagan taappe ushachcha baggan utta &quot; gibeenna .
kiitanchchati ubbay xoossawu oottanawunne atotettaa demmana asata maaddanawu xoossay kiittido ayyaanata gidokkonaayye ?
hegaa gishshawu , nuuni siyido tumu yohuwaappe wora beenna mala , he yohuwaa mintti oyqqanawu bessees .
ayssi giikko , kiitanchchati yootido qaalay tuma gidiyo gishshawu , naaqqiya woy azazettenna asay ubbay qaxxayettidobaa gidikko ,
yaatin , nuuni ha gita atotettaa wudennaageeta gidikko , waanidi kessi ekkanee ? goday koyro ba huuphen ha atotettaa yootiis; qassi i yootidoogaa siyidaageeti nuuyyo geeshshidi yootidosona .
he siyidaageeti markkattidoogaa bolli xoossaykka malaataa , oorattabaanne xoossay oottiyo dumma dumma malaataa oottiyoogan gujji markkattiis; qassi geeshsha ayyaanaa imuwaakka ba koyidoogaadan , gishi gattiis .
ayssi giikko , xoossay nuuni haasayiyo sinttappe yaana sa7aa , kiitanchchata haarissibeenna .
shin xoossaa maxaafay issisan hagaadan yaagees; &quot; xoossawu , neeni asabaa qoppanawu asi aybee ? woy neeni ayyo hirgganawu i aybee ?
neeni kiitanchchatuppe amarida wodiyaa a guuttadasa . a huuphiyankka bonchchonne saba akiliiliyaa wottadasa .
qassi ubbabaa a tohuwaappe garssaara wottada haarissadasa &quot; yaagees . ayssi giikko , xoossay ubbabaakka a haarissidoogan aani haarettibeennabi aybinne baawa; shin ha77i ubbabay ayyo haarettiyoobi nuuyyo beettenna .
shin nuuni yesuusa be7oos; yesuusi xoossaa aaro kehatettaa baggaara asa ubbawu hayqqana mala , amarida wodiyaa kiitanchchatuppe garssa gidiis . qassi hayqo waayiyaa i waayettido gishshawu , poo7iya bonchchonne saba akiliiliyaa wottidaagaa ha77i nuuni be7oos .
xoossay ubbabaa medhdhiyaagee , ubbabaakka naagiyaagee , yesuusi daro naata ehiidi , banaara bonchchissana mala , waayiyaa baggaara yesuusa bali baynnaagaa oottanawu bessees; ayssi giikko , he naata atotettaayyo kaalettiyaagee yesuusa .
ayssi giikko , asa geeshshiyaagawukka qassi he geeyida asa ubbawukka aaway issuwaa . yesuusi eta , &quot; ta ishantta &quot; giidi yeellatennan xeesiyoogee hegaassa .
yesuusi , &quot; taani ne sunttaa ta ishanttuyyo awaajjana . maabaraa shiiquwankka nena galatana &quot; yaagees .
qassi i , &quot; taani ta ammanuwaa xoossan wottana &quot; qassikka , &quot; xoossay tawu immido naatuura taani hagan de7ays &quot; yaagees .
naata giidi i xeesiyoogeeti , ashoppenne suuttappe merettida asata gidiyo gishshawu , yesuusi ba huuphen eta milatidi , eta meretaa ekkiis; qassi i hegaa oottidoogee , xalahe halaqaa wolqqaa ba hayquwan xayssanaassa .
qassi bantta de7o ubban hayquwawu yayyidi , awu aylletidi de7iyaageeta ubbata aylletettaappe kessiis .
ayssi giikko , abrahaama zariyaa i maaddiyoogaappe attin , kiitanchchata maaddennaagee erettiis .
hegaa gishshawu , asaa nagaray atto geetettana mala , xoossaa oosuwan ammanettida maariya qeese ubbatu halaqa gidana mala , ubbaban i ba ishantta milatanawu bessees .
ayssi giikko , i ba huuphen paacettido gishshawunne waayettido gishshawu , paacettiyaageeta maaddanawu danddayees .
hegaa gishshawu , xoossay xeesido geeshsha ishatoo , nu ammanuwawu xoossay kiittidoogaa qeese ubbatu halaqaa , yesuus kiristtoosa qoppite .
muusee ba oosuwan xoossaa keetta ubban ammanettidaagaa gididoogaadan , yesuusikka bana dooridi , ha oosuwawu yeddida xoossaayyo ammanettidaagaa .
ayssi giikko , keexettiya keettaappe keexxiya bitanee bonchchettiyoogaadan , muuseegaappe aadhdhiya bonchchuwaa i ekkanawu bessiyoogee erettidaagaa .
ayssi giikko , keetta ubbaa keexxidaagee issi asa; shin ubbabaa keexxidaagee xoossaa .
muusee xoossaa keetta ubban ammanettida ashkkara gididi , xoossay sinttappe gaanabaa markkattiis .
shin kiristtoosi xoossaa keettan na7adan ammanettidaagaa; nuuni ekkana giidi ufayssan naagiyoogaa xalatettaaninne ammanuwan naagikko , xoossawu keetta gidoos .
hegaa gishshawu , geeshsha ayyaanay hagaadan yaagees; &quot; xoossaa qaalaa intte hachchi siyiyaabaa gidikko ,
intte aawati taayyo ixxi makkalidi , oytamu layttaa ta oosuwaa be7ido bazzo paaciyaa gallassaadan ,
inttekka zore ekkennan ixxoppite .
hegaa gishshawu , taani he asaa hanqqettada , eti ubba wode bantta wozanan baloosona . ta ogiyaakka eribookkona yaagaas .
hegaadankka qassi , taani hanqqetta caaqqada , taani shemppiyoosaa eti mulekka gelokkona yaagaas &quot; yaagees .
ta ishatoo , de7o xoossaappe inttena shaakkiya iita ammanenna wozani inttenan oonaaninne de7enna mala naagettite .
shin xoossay inttena ubba gallassi hachchi giidi xeesishin , intteppe oonanne nagari balettin , zore ekkennan ixxenna mala , issoy issuwaa zorite .
ayssi giikko , nuuni koyro nuuyyo de7iya ammanuwaa wurssettay gakkanaassi mintti naagikko , kiristtoosaara issippe shaakkana .
xoossaa maxaafay , &quot; xoossaa qaalaa intte hachchi siyiyaabaa gidikko , he wode eti ixxi makkalidoogaadan , zore ekkennan ixxoppite &quot; yaagiis .
xoossay giyoogaa siyidi , ayyo makkalida asati oonee ? muusee gibxxeppe kaalettin kiyida ubbata gidokkonaayye ?
xoossay oytamu layttaa oona hanqqettidee ? ahay bazzuwan attido asata , nagaraa oottidaageeta gidokkonaayye ?
qassi xoossay baayyo azazettennan ixxidaageeti i shemppiyoosaa mulekka gelenna mala , etayyo caaqqidoogaappe attin , ooyyo caaqqidee ?
eti ammanibeenna gishshawu , shemppiyoosaa gelanawu danddayibeennaagaa nuuni be7oos .
simmi xoossay nuna ba shemppiyoosaa , &quot; gelissana &quot; giidoogee biroona gidikko , intteppe ooninne he shemppiyoosaa gelennan attenna mala yayyoos .
ayssi giikko , eti wonggeliyaa mishiraachchuwaa siyidoogaadan , nuunikka siyida; eti siyidosona; shin ammanidi ekkibeenna gishshawu , aynne eta go77ibeenna .
gidikkokka , xoossaa oosoy sa7ay merettoosappe doommin polettidaagaa gidikkokka , xoossay , &quot; taani hanqqetta caaqqada , eti taani shemppiyoosaa mulekka gelokkona yaagaas &quot; giidoogaadan , nuuni ammanidaageeti i shemppiyoosaa gelana .
ayssi giikko , laappuntta gallassaabaa issisan xoossaa maxaafay , &quot; xoossay laappuntta gallassan ba ooso ubbaappe shemppiis &quot; yaagiis .
qassi he sohuwankka , &quot; eti taani shemppiyoosaa mulekka gelokkona &quot; yaagiis .
wonggeliyaa mishiraachchuwaa koyro siyidaageeti azazettibeenna gishshawu , shemppo sohuwaa gelibookkona; issi issi asati he sohuwaa gelanaageeti de7oosona .
xoossay daro wodiyaappe guyyiyan , daawita baggaara naa77anttuwaa issi gallassaa , &quot; hachchi &quot; giyo qaalan keeridi , &quot; xoossaa qaalaa intte hachchi siyiyaabaa gidikko , zore ekkennan ixxoppite &quot; yaagiis .
xoossay shemppiyoosaa asaa efiidi yaasu shemppissidobaa gidiyaakko , xoossay hara gallassabaa guyye keerenna .
hegaa gishshawu , xoossaa asaayyo sambbataa shemppoy naagetti uttiis .
ayssi giikko , xoossay shemppiyoosaa geliya ooninne , xoossay ba oosuwaappe shemppidoogaadan , ikka ba oosuwaappe shemppana .
simmi israa7eela asay azazettennan ixxidi , xoossaara issippe shemppiyoosaa gelennan attidoogaadan , nuuppe ooninne hegaa mala ixuwan he sohuwaa gelennan attenna mala minnoos .
ayssi giikko , xoossaa qaalay paxa de7eesinne oottees; naa77u zoozee de7iyo bisuwaappekka aadhdhidi qarattees . he qaalay shemppoynne ayyaanay , kureenne kolzzee issippe gayttiyoosaa shaakkana gakkanaassi caddees . qassi asa wozanan de7iya koshshaanne qofaa i shaakkees .
nuuni oottiyoobaa wochchiya xoossaa sinttan ubbabaykka beettiyoogaappenne qoncciyan de7iyoogaappe attin , a ayfiyan geemmiya mereti aybinne baawa .
simmi saluwaa biida qeese ubbatu gita halaqay , xoossaa na7ay yesuusi , nuuyyo de7iyo gishshawu , nu ammanuwaa mintti naagoos .
ayssi giikko , nu qeese ubbatu halaqay nuuni daafuriyo wode nuuyyo qarettanawu danddayees; nagara i oottibeennaagaappe attin , nunadan ubbabankka paacettiis .
simmi nuna koshshiyo wode maaddiya maarotettaa ekkanawunne aaro kehatettaa demmanawu , aaro kehatettay de7iyoosaa xoossaa araataakko , yayyennan shiiqoos .
qeese ubbatu halaqati huuphiyan huuphiyan ba asaa giddoppe doorettidi , he asaa gishshaa xoossawu oottanawu , imuwaa immanawunne nagaraa yarshshuwaa yarshshanawu sunttettidosona .
i ba huuphen daafuranchcha gidiyo gishshawu , tamaaribeennaageetuyyoonne baliyaageetuyyo qarettanawu danddayees .
hegaa gishshawu , he qeese ubbatu halaqay asaa gishshawu yarshshuwaa yarshshiyoogaadan , ba huuphe nagaraa gishshawukka yarshshanawu bessees .
xoossay aaroona qeese ubbatu halaqa gidanawu xeesidoogaadan , xoossay xeesanaappe attin , ooninne qeese ubbatu halaqa gidiyo bonchchuwaa bawu ekkanawu danddayenna .
hegaadankka , kiristtoosi qeese ubbatu halaqa gidiyo bonchchuwaa bawu ekkibeenna; shin xoossay a , &quot; neeni ta na7aa . taani hachchi neeyyo aawa gidaas &quot; yaagiis .
hegaadankka qassi harasan , &quot; malkki-xedeqi qeese gididoogaadan , neenikka merinawu qeese gidana &quot; yaagiis .
yesuusi sa7an de7iyo wode , bana hayquwaappe ashshanawu danddayiya xoossaa keehi yeekkidinne afuxxidi woossiisinne oychchiis; xoossay a woosaa siyidoogee , i bana toochchidoogaassanne bawu yayyidoogaassa .
yesuusi xoossaa na7aa gidikkokka , ba waayettido waayiyan azazettiyoogaa tamaariis .
yesuusi bali baynnaagaa gidido wode , bawu azazettiya ubbawu merinaa atotettaa demmanawu gaaso gidiis .
qassi xoossay malkki-xedeqa sunttatettaadan , qeese ubbatu halaqa gidana mala , a sunttiis .
nuuni ha yohuwan haasayanabay darobay de7ees; shin intte akeekanawu azalla gidiyo gishshawu , intteyyo yooti gelissanawu wayssees .
ayssi giikko , intte ha wodiyan tamaarissiyaageeta gidanawu bessikkokka , xoossaa qaalaa koyro timirttiyaa inttena zaaretti tamaarissiya issi uraa koshshees; inttena uyiyo maatta koshsheesippe attin , mino quma koshshenna .
maatta paahettidi de7iya ooninne gacino na7a gidiyo gishshawu , xillotettaa timirttiyaabaa erenna .
shin mino qumay iitaa kehaa de7uwaa daruwan shaakkida wozannaama asaassa .
hegaa gishshawu , kiristtoosa timirttiyaa biron doommiyaagaa aggi bayidi , wozannaama asa timirttiyawu sinttawu boos; koyro nuuni tamaaranawu koshshiyo timirttiyaa wodhdhi eqqidi tamaaranawu nuuyyo bessenna;
he timirttee aybee giikko , pattenna oosuwaappe simmiyoogaa , xoossaa ammaniyoogaa , xinqqatebaa , kushe wotobaa , hayqoppe denddobaanne merinaa pirddaabaa .
xoossay oottite giikko , hegaa nuuni oottana .
ayssi giikko , issitookka poo7oy poo7idoogeetanne saluwaa imuwaa baari be7idaageeta , qassi geeshsha ayyaanaakka shaakki ekkidaageetanne xoossaa qaalay lo77o gididoogaa siyi eridaageeta ,
sinttappe yaana sa7aa wolqqaakka bochchi xeellidaageeta ,
hegaappe guyye simmidi kaddidaageeta nagaraappe naa77anttuwaa zaaranaagee danddayettennabaa . ayssi giikko , hegeeti xoossaa na7aa masqqaliyaa bolli misimaariyan xishidi kaqqoosonanne asa sinttan kawushshoosona .
ubba wode bukkiya iraa uyidi , goyida uraa go77iya kattaa mokkiya biittaa xoossay anjjees .
shin buluwaa buuzuwaa mokkikko , aynne go77enna; qanggettawu shiiqi eqqiis . qassi wurssettan xuugettana .
shin nu siiqotoo , nuuni hagaadan haasayiyaabaa gidikkokka , intte atotettawu gidiya lo77obay intteyyo de7iyoogaa eroos .
ayssi giikko , intte oottido oosuwaanne qassi ammaniyaageeta maaddidoogaaninne ha77ikka maaddiyoogan xoossaa siiqido siiquwaa xoossay doganawu worddanchcha gidenna .
intte huuphiyan huuphiyan demmana giidi , nuuni ufayssan naagi uttido kumetta tumatettaa wurssettay gakkanaassi , kaseegaadan minttidi naagana mala amottoos .
xoossay immana giidoogaa ammanuwaaninne genccan laattiyaageetu mala intte gidanaagaa nuuni koyiyoogaappe attin , azalla gidanaagaa koyokko .
xoossay abrahaamayyo immana giidi caaqqido wode , baappe aadhdhiya giti baynna gishshawu , ba huuphiyan caaqqiis .
xoossay a , &quot; taani nena anjjana; ne zerettaakka corayana &quot; yaagidi caaqqiis .
hegaadankka , abrahaami gencci naagidi , xoossay immana giidoogaa ekkiis .
ayssi giikko , asay baappe gitatiya uran caaqqees; qassi he caaqoy palama ubbaakka teqqees .
hegaa gishshawu , xoossay ba immana giidoogaa laattanaageetuyyo ba qofaa mulekka laammennaagaa geeshshi yootanawu keehi koyidi , hegee tuma gididoogaayyo caaqqiis .
xoossay worddotanawu danddayenna ha naa77u laamettenna yohotun , i immana giido nu sinttan de7iyaagaa oyqqanawu baqatida nuuyyo gita minttettoy de7ees .
ha nuuni demmana giidi ufayssan naagi uttidoogee , nu shemppuwaayyo markkabiyaa oyqqiya qaaxxenna birata mala; he nuuni demmana giidi , ufayssan naagi uttidoogee erettida mino gididi , magalasho giddo geeshshasaa gelees .
qassi yesuusi malkki-xedeqa sunttatettaadan , merinawu qeese ubbatu halaqa gididi , nu gishshaa nuuppe kasetidi , he sohuwaa geliis .
ha malkki-xedeqi , saleema kawoy , ubbaappe bolla xoossaa qeesee , abrahaami kawota woridi olaappe simmishin , aara gayttidi , a anjjiis .
abrahaami ba omooddido ubbaappe asirataa kessidi , ayyo immiis; malkki-xedeqa sunttawu koyro birshshettay xillotettaa kawuwaa giyoogaa; qassi saleema kawo i gidiyo gishshawu , naa77antto birshshettay sarotettaa kawuwaa giyoogaa .
malkki-xedeqayyo aayyiyaa woy aaway , woy ayyo zare paydoy baawa; qassi a yeletawu doometti woy a hayquwawu wurssetti baawa; shin xoossaa na7aa milatidi , merinawu qeese gidiis .
nu aawatu halaqay abrahaami olan omooddidi , ehiidobaappe asirataa immido malkki-xedeqi ay keena gitakko be7ite .
qeese gidiya leewa zareti israa7eela asaappe , hegeenne bantta dere asaappe haray atto eti abrahaama zare gidikkokka , asirataa ekkana mala , higgiyan azazettidosona .
malkki-xedeqi leewa zare gidenna; shin abrahaamappe asirataa ekkidi , xoossay immana giidoogaa naagiya abrahaama anjjiis .
qassi anjjiyaagee anjjettiyaagaappe gitatiyoogee palanttenna .
issi baggaara , hayqqiya asay asirataa kessees; shin hara baggaara qassi , hayqqenna giidi markkattiyo uray asirataa kessees .
hagaadan haasayanawu haray atto , asirataa kessiya leewikka abrahaama baggaara asirataa immiis .
ayssi giikko , malkki-xedeqi abrahaamaara gayttiyo wode , leewi biron yelettibeenna; shin ba zariyaa abrahaama gulbbatan de7ees .
israa7eela asaayyo higgee leewa qeesetettaa baggaara imettiis . he qeesetettaa oosoy bali baynnaagaa gidikko , aaroonaagaa mala gidennan malkki-xedeqa mala hara qeesee sunttettanawu ayssi koshshii ?
ayssi giikko , qeesetettay laamettiyo wode , higgeekka qassi laamettanawu koshshees .
ha yohoy haasayettido uray hara zaree; a zariyaappe ooninne yarshshiyoosan qeesedan oottibeenna .
nu goday yihudaa zariyaappe yiidoogee erettidaagaa gidiyo gishshawu , muusee qeesetubaa haasayiiddi , he zariyaabaa aynne haasayibeenna .
malkki-xedeqa mala hara qeesee yiidobaa gidiyaakko , hagee aadhdhidi erettana .
i asa higgeeninne wogan qeese gidibeenna; shin wurenna de7uwaa wolqqan qeese gidiis .
ayssi giikko , xoossaa maxaafay , &quot; malkki-xedeqi qeese gididoogaadan , neenikka merinawu qeese gidana &quot; yaagidi markkattees .
beni de7iya higgee laafanne pattennaagaa gidiyo gishshawu attiis .
ayssi giikko , muuse higgee aybanne bali baynnabaa oottanawu danddayenna; qassi nuuni a baggaara xoossaakko shiiqana giidi ufayssan naagi uttido ubbaappe aadhdhiyaagee yiis .
hegaa bollan qassi xoossaa caaqoykka de7ees; harati qeese gidido wode , hegaa mala caaqoy baawa .
shin yesuusi caaquwan qeese gidiis; xoossay a , &quot; goday caaqqiis; i ba qofaa laammenna . neeni merinawu qeese gidana giis &quot; yaagiis .
hegaa gishshawu , yesuusi ubbaappe aadhdhiya caaquwawu waase gidiis .
kase qeesetu qooday daro; ayssi giikko , eti oottana oosuwaa hayqoy diggiis .
shin yesuusi merinawu de7iyo gishshawu , a qeesetettay laamettenna .
hegaa gishshawu , i eta gishshaa gaannatanawu merinawu de7iyo gishshawu , xoossaakko ba baggaara yiyaageeta muleera ashshanawu danddayees .
nuuyyo giigiya hagaa mala , qeese ubbatu halaqay de7anawu koshshees; i geeshsha; aani geneenne borssoy baawa; nagaranchchatuura i gayttenna; qassi xoqqa saluwankka i bonchchettiis .
hara qeese ubbatu halaqatudan , i koyro ba huuphe nagaraassi yarshshidi , qassi guyyeppe asaa nagaraassi hachchi hachchi yarshshanawu koshshenna; i bana yarshshido wode , naa77anttennan issitoo yarshshiis .
ayssi giikko , muuse higgee daafuranchcha asaa qeese ubbatu halaqa oottidi sunttees; shin xoossay immana giidi caaqqido higgiyaappe guyye yiida qaalay merinawu bali baynnaagaa , xoossaa na7aa sunttees .
nuuni haasayiyo gitabay hagaa; saluwan ubbaappe bolla xoossay uttiyo kawotaa araataappe ushachcha baggaara uttida qeese ubbatu halaqay , hagaa malay nuuyyo de7ees .
geeshsha sohuwaaninne tumu dunkkaaniyan i oottees; he dunkkaanee asi essidoogaa gidennan , xoossay essidoogaa .
qeese ubbatu halaqa ubbay imuwaanne yarshshuwaa xoossawu immanawu sunttettido gishshawu , ha qeese ubbatu halaqaayyookka yarshshanawu issibay de7anawu koshshees .
simmi sa7an i de7iyaabaa gidikko , mulekka qeese gidenna; ayssi giikko , higgee azaziyoogaadan , imuwaa immiya qeeseti de7oosona .
eti qeesetuugaadan oottiyo oosoy saluwan de7iya oosuwawu tumu leemisonne eesho; ayssi giikko , muusee dunkkaaniyaa essana hanishin , xoossay a , &quot; akeeka; ubbabaakka taani nena deriyaa huuphiyan bessido leemisuwaa kaallada ootta &quot; yaagiis .
shin yesuusi gaannatiyo maachchay kaseegaappe aadhdhiyoogaadankka , ayyo imettida oosoykka etaagaappe aadhdhees; ayssi giikko , he maachchay xoossay immana giido ubbaappe aadhdhiya oosuwan oosettiis .
ayssi giikko , koyro maachchan bali baynnabaa gidiyaakko , naa77antto maachchaa koshshenna .
shin eta boriiddi , goday hagaadan yaagees; &quot; taani israa7eela asaaranne yihudaa asaara ooratta maachchaa maacettiyo gallassati yaana .
he maachchay taani gibxxe biittaappe eta aawatu kushiyaa oyqqada , goochcha kessido wode , etaara maacettido maachchaa mala gidenna . eti ta maachchan ammanettibeenna gishshawu , taanikka eta yegga bayaas . taani , goday , hagaa odays .
ayssi giikko , he gallassatuppe guyyiyan , taani israa7eela asaara maacettana maachchay hagaa: taani ta higgiyaa eta qofan wottana; qassi eta wozanankka xaafana . taani eta xoossaa gidana; etikka ta asa gidana .
etappe ooninne ba shooruwaa woy ba ishaa , godaa era yaagidi tamaarissenna . ayssi giikko , eti guuttaappe gitaa gakkanaassi ubbay tana eroosona .
taani eta naaquwaa maarana; eta nagaraakka naa77antto hassayikke &quot; yaagees .
xoossay ooratta maachchaa giidi haasayiyoogan koyroogaa ceegettiis; qassi ceeggiyaabaynne wuriyaabay eesuwan xayana .
koyro maachchaayyo xoossawu goynniyo wogaynne asay oottido beeta maqidasee de7ees .
ayssi giikko , koyro dunkkaanee eqqiis; a giddon muqaaddaa wottiyoogee , xaraphpheezaynne godaa sinttan wottiyo oyttay de7ees; he sohuwaa geeshsha sohuwaa giidi xeeseettees .
naa77antto magalashuwaappe guyye baggaara ubbaappe aadhdhiya geeshsha soho geetettiya dunkkaanee de7ees .
a giddon ixaanaa cuwayanawu worqqappe oottido saaxineenne ubbasaara worqqan sheeshshido maachchaa taabootay de7ees . he maachchaa taabootan mannay de7iyo worqqa xaaroy , aaroona xam77ay aacidaageenne qassi muuse higgee xaafettido naa77u masettida shuchchati de7oosona .
he maachchaa taabootaappe bolla baggaara atto giyo sohuwaa qum77uwaa bantta qefiyan genttiya bonchcho kiruubeti de7oosona; shin ha ubbabaa ha77i wurssi yootanawu danddayokko .
hegee hegaadan giigidaashin , qeeseti ubba wode , bantta oosuwaa oottanawu koyro dunkkaaniyaa geloosona .
shin qeese ubbatu halaqa xalaalay naa77antto dunkkaaniyaa layttaappe issitoo gelees; geliiddi ba gishshawunne erennan asi oottido nagaraa gishshawu , xoossaayyo yarshshiyo suuttaa ekkidi gelees .
koyro dunkkaanee eqqi de7ishin , ubbaappe aadhdhiya geeshsha sohuwaa efiya ogee biron dooyettibeennaagaa geeshsha ayyaanay hegan erissees .
he dunkkaanee ha wodiyawu leemiso; hegaa giyoogee xoossawu immiyo imoynne yarshshoy goynniyaagaa zoriya wozanaa bali baynnaagaa oottanawu danddayokkona .
hegeeti meettaabaa , ushshaabaanne dumma dumma meechchaabaa yootiyaageeta; eti ooraxxiyo wodee gakkanaassi oosettiya wogata .
shin kiristtoosi hagan de7iya lo77obawu qeese ubbatu halaqa gididi yiichchiis . giddon i oottiyo dunkkaanee ubbaappe aadhdhiyaagaanne bali baynnaagaa; qassi he dunkkaaniyaa asi oottibeenna; ha merettida sa7aabaakka gidenna .
kiristtoosi ubbaappe aadhdhiya geeshsha sohuwaa geliyo wode , deeshsha suuttanne galo suutta oyqqidi gelibeenna; shin ba suuttaa oyqqidi , nuuyyo merinaa atotettaa demmidi , naa77anttennan issitoo geliis .
tunida asa bolli korimaa suuttaanne deeshshaa suuttaa caccafidi , xuugettida usa bidintta qolin , he uraa tunatettaappe geeshshanawu danddayikko ,
merinaa geeshsha ayyaanaa baggaara bali baynna yarshshodan , xoossawu bana immida kiristtoosa suuttay , nuuni de7o xoossawu oottana mala , kase nu hayqqida oosuwaappe nuna zoriya wozanaa waati geeshshanddeeshsha !
hegaa gishshawu , xoossay xeesidoogeeti i immana giido merinaa anjjuwaa laattana mala , kiristtoosi ooratta maachchawu gaannatiis; hegee hanana danddayiyoogee , asay koyro maachchaappe garssan de7iiddi oottido bala aylletettaappe kessiya hayqoy de7iyo gishshassa .
ayssi giikko , hayqqiya uray azazidobay de7ikko , he uray hayqqidoogee erettana koshshees .
ayssi giikko , azazida uray hayqqido wode , i azazidoogee polettees; he azazidaagee paxa de7ishin , aynne polettenna .
haray atto , koyro maachchaykka suutti baynnan injjetibeennaagee hegaassa .
ayssi giikko , higgiyan de7iya azazo ubbaa muusee asa ubbawu yootiis; hegaappe guyyiyan , galo maraa suuttaanne deeshshaa suuttaa , haattaara , zo7o dorssa ikisiyaaranne hiisoophphiyaa giyo mittaa bonccuwaara issippe ekkidi ,
&quot; hagee inttena xoossay azazido maachchaa suuttaa &quot; yaagidi , higgiyaa maxaafaa bollinne asa ubbaa bolli caccafiis .
hegaadankka , dunkkaaniyaa bollinne oottiyo miishsha ubbaa bolli suuttaa muusee caccafiis .
higgee giyoogaadan , tumakka amaridabaappe attin , ubbabaykka suuttan geeyees; suutti gukkana xayikko , atotetti baawa .
hegaa gishshawu , saluwan de7iyaageeta milatiyaageeti he yarshshuwan geeyanawu koshshees; shin saluwan de7iyaageetikka bantta huuphen geeyanawu aadhdhiya yarshshuwaa eta koshshees .
ayssi giikko , kiristtoosi tumu geeshshasan leemisettiya asi oottido geeshshasaa gelibeenna; shin i ha77i nu gishshaa xoossaa sinttan beettanawu yaa saluwaa geliis .
qeese ubbatu halaqay layttan layttan ba suuttaa gidennaagaa oyqqidi , geeshsha sohuwaa geliyoogaadan , i bana ubbatoo yarshshanawu gelibeenna .
hegaa gidiyaakko , kiristtoosi sa7ay merettoosappe doommidi darotoo waayettanawu koshshees; shin ha77i wodiyaa wurssettan nagaraa xayssanawu bana yarshshidi , naa77anttennan issitoo beettiis .
asay ubbay issitoo hayqqanawu bessees; hegaappe guyyiyan xoossay asaa pirddana .
hegaadankka , qassi kiristtoosi daro asaa nagaraa xayssanawu issitoo yarshshettiis; qassi i bana mintti naagiyaageeta ashshanawu beettanaappe attin , naa77antto nagara tookkanawu beettenna .
ayssi giikko , higgiyawu yaana lo77obaa eesho xalaalay de7ees; ayyo tumu leemisoy baawa . ubba wode layttan layttan issi mala yarshshoy yarshshettees; hegaa gishshawu , higgee xoossaakko shiiqiya asa he yarshshon bali baynna asa oottanawu mulekka danddayenna .
xoossawu goynniya asay ba nagaraappe muleera geeyidobaa gidiyaakko , bana zoriya wozanan naa77anttuwaa nagara qoppenna; qassi yarshshiyoogaakka aggi bayana .
shin asay layttan layttan he yarshshuwan ba nagaraa hassayees .
ayssi giikko , korima suuttinne deeshsha suutti nagara xayssanawu mulekka danddayenna .
hegaa gishshawu , kiristtoosi ha sa7aa yaana haniiddi , hagaadan yaagiis; &quot; neeni yarshshonne imo koyabaakka; shin taayyo bolla giigissadasa .
neeni xuuggiyo yarshshuwaaninne nagaraa yarshshuwan mulekka ufayttakka .
taani he wode , xaatta maxaafan tabay xaafettidoogaadankka , xoossawu , taani neeni koyiyoogaa oottanawu yaas yaagaas &quot; yaagiis .
yarshshoy yarshshettana mala , higgee azaziyoobaa gidikkokka , kiristtoosi koyro , &quot; neeni yarshsho , imo , xuuggiyo yarshshonne nagaraa yarshsho mulekka koyabaakka; hegeetun ufayttakka &quot; yaagiis .
hegaappe guyyiyan kiristtoosi , &quot; xoossawu , taani neeni koyiyoogaa oottanawu yaas &quot; yaagiis . hegaa gishshawu , kiristtoosi naa77anttuwaa essanawu koyroogaa xayssees .
yesuus kiristtoosi xoossay koyidoogaa oottido gishshawu , ba ashuwaa naa77anttennan issitoo yarshshidoogan nuuni nu nagaraappe geeyi aggida .
qeese ubbay hachchi hachchi eqqidi , ba oosuwaa oottees; qassi nagara xayssanawu mulekka danddayenna issi mala yarshshuwaa zaari zaaridi yarshshees .
shin kiristtoosi nagaraa gishshawu , ubba wodiyawu gidiya issi yarshshuwaa yarshshidi , xoossaappe ushachcha baggaara utti aggiis .
xoossay sinttappe kiristtoosa morkketa kiristtoosayyo tohuwan yedhdhiyoobaa oottana gakkanaassi , yaani naagees .
ayssi giikko , i issitoo yarshshidoogan , nagaraappe geeyidaageeta merinawu bali baynnaageeta oottiis .
qassi geeshsha ayyaanay nuuyyo markkattiiddi , hagaadan yaagees;
&quot; taani he gallassatuppe guyyiyan , etaara maacettiyo maachchay hagaa: taani ta higgiyaa eta qofan wottana; qassi eta wozanankka xaafana &quot; yaagees .
qassi hegaappe guyyiyankka , &quot; taani eta nagaraanne eta makkala oosuwaa naa77antto hassayikke &quot; yaagees .
xoossay he nagara atto giido wode , nagara xayssanawu hagaappe sinttawu yarshsho koshshenna .
simmi ta ishatoo , nuuni yesuusa suuttaa baggaara ubbaappe aadhdhiya geeshsha sohuwaa gelanawu nuuyyo xalatettay de7ees .
kiristtoosi nuuyyo ooratta ogiyaanne de7o ogiyaa magalashuwaa baggaara , hegaa giyoogee ba bollaa baggaara dooyiis .
nuuyyo xoossaa keettan sunttettida gita qeesee de7iyo gishshawu ,
nuuni suure wozanaara , tumu ammanuwaara , iitabaa zoriya wozanaappe geeyida wozanaaranne qassi xillo haattan meecettida bollaara xoossaakko shiiqoos .
nuuyyo immana giida xoossay ammanttiyo gishshawu , nuuni demmana giidi ufayssan naagi uttidoogaa mintti oyqqoos .
issoy issuwaara waani siiqettanaakkonne qassi lo77o oosuwaa waati oottanaakko , issoy issuwawu qoppoos .
issooti issooti shiiquwaa meeze oottidi shiiqiyoogaadan , nuunikka issippe shiiqiyoogaa aggokko; shin godaa gallassay matattiyoogaa intte be7iyo gishshawu , issoy issuwaa minttettoos .
nuuni tumatettaa eratettaa ekkirggidi , eriiddi nagara oottiyaabaa gidikko , hagaappe sinttawu nagara xayssiya yarshshoy issibinne baawa .
shin yashshiya pirddaa naagiyoogeenne xoossaa ixxiya ubbaa maanawu wolqqaama tamay de7ees .
muuse higgiyawu azazettenna uray , naa77u uray woy heezzu uray a bolli markkattikko , qareti baynnan hayqqees .
xoossaa na7aa karida uray , bana nagaraappe geeshshida xoossaa maachchaa suuttaa tunabaadan qoppida uray , qassi aaro kehatettaa geeshsha ayyaanaa cayiya uray , ay keena iita pirddaa ekkanawu bessiyaakkonne ane qoppite .
ayssi giikko , &quot; taani haluwaa kessananne kushiyaa zaarana &quot; giidaagaa nuuni eroos; qassikka , &quot; goday ba asaa pirddana &quot; yaagiis .
de7o xoossaa kushiyan kunddanaagee daro yashshiyaabaa .
intteyyo xoossaa poo7oy poo7idoogaappe guyyiyan , intte daroban waayettidi , gita waretan genccido beni wodiyaa hassayite .
issi issitoo inttena asa sinttan cayidosonanne paxa kaa7idosona; qassi hara wode hegaadan oottidoogeetuura issippe de7ideta .
ayssi giikko , qashuwan de7iya asatuyyo intte qarettideta; yaatidi intteyyo merinawu wurenna ubbaappe aadhdhiya miishshay saluwan de7iyoogaa intte huuphen erido gishshawu , inttebaa ubbaa ekkirgginkka ufayssan genccideta .
hegaa gishshawu , gita woytuwaara de7iya intte xalatettaa oloppite .
xoossay koyiyoogaa oottidi , i intteyyo immana giidoogaa ekkanawu genccana koshshees .
ayssi giikko , xoossaa maxaafay , &quot; amarida wodee attiis . yiyaagee yaana; gam77enna .
ta xilloy ammanuwan de7ana . shin ooninne guyye simmikko , tana ufayssenna &quot; yaagees .
nuuni ammanidi attidaageetu bagga gidiyoogaappe attin , guyye simmidi xayidaageetu bagga gidokko .
ammano giyoogee , demmana giidi ufayssan naagi uttidobay ammanttiyoogaanne be7anawu danddayennabaa erissiyaagaa .
xoossay beni ceega asaayyo markkattidoogee , eti ammanidoogaana .
sa7ay xoossaa qaalan merettidoogaa ammanuwan nuuni eroos; hegaa gishshawu , beettiyaabay beettennabaappe merettiis .
aabeeli qaa7eelaagaappe aadhdhiya yarshshuwaa xoossawu yarshshidoogee ammanuwaana . xoossay a imuwaabaa markkattiiddi , i xillo gididoogaakka markkattiis; aabeeli haray atto hayqqidikka , ba ammanuwan ha77i gakkanaassi haasayees .
heenooki hayqqennan saluwaa biidoogee ammanuwaana; xoossay efiido gishshawu , ooninne a be7anawu danddayibeenna . xoossaa maxaafay , &quot; heenooki saluwaa baanaappe kase xoossaa ufayssiis &quot; yaagees .
ammanoy baynnan ooninne xoossaa ufayssanawu danddayenna; ayssi giikko , xoossaakko yiya ooninne xoossay de7iyoogaanne bana koyiyaageetuyyo woytuwaa immiyoogaa ammananawu koshshees .
nohee be7anawu danddayenna sinttappe hananabawu xoossay , &quot; nena naaga &quot; gin , xoossawu yayyidi , bananne ba so asaa ashshanawu markkabiyaa keexxidoogee ammanuwaana; yaatidi hegan ha sa7aa bolli pirddidi , ammanuwan beettiya xillotettaakka xoossaappe ekkiis .
abrahaami laattanaadan , xoossay baayyo immana giido biittaa baana mala , xoossay bana xeesido wode , azazettidoogee ammanuwaana; i ba biittaappe kiyidi biyo wode , awu biyaakkonne erennan kiyiis .
abrahaami xoossay baayyo immana giido biittan hara biitta asadan de7idoogee ammanuwaana; xoossay he immana giidoogaa banaara issippe laattana yisaaqaaranne yaaqoobaara dunkkaaniyan de7iis .
ayssi giikko , abrahaami xoossay lo77o baasuwan hayyottidi keexxido katamaa naagees .
saara ba huuphen haray atto ceeggaychchadakka , immana giida xoossay ammanettidaagaa gididoogaa erido gishshawu , na7a shahaaranawu wolqqaa demmidoogee ammanuwaana .
hegaa gishshawu , hayqqida asa milatiya issi bitaniyaappe saluwan de7iya xoolintte keena , abbaa lanqqiyan de7iya qoodi baynna shafe keena zareti yelettidosona .
he asati ubbati ammanuwan hayqqidosona; banttawu xoossay immana giidoogaakka ekkibookkona; shin haahuwan hegaa be7idi , sarotidosona . qassi eti sa7an imattanne yedetettidi kiyida asata gididoogaa eridosona .
ayssi giikko , hegaadan giya asati bantta huuphe biittaa koyiyoogaa erissoosona .
eti he yeggidi kiyido biittaa simmanawu qoppidobaa gidiyaakko , guyye simmiyo qaadaa demmennan aggokkona; shin
eti hegaa aggidi , lo77iya biittaa laamotoosona; hegee saluwaa biittaa . hegaa gishshawu , xoossay eta xoossaa geetettanawu yeellatenna . ayssi giikko , i etawu katamaa giigissi wottiis .
abrahaami yisaaqa yarshshanaakko yarshshennaakko , xoossay eranawu xomoosido wode , abrahaami ammanuwan a yarshshiis .
xoossay abrahaama , &quot; ne zaree yisaaqa baggaara xeesettana &quot; giidaashinkka , abrahaami ba na7aa yisaaqa yarshshanawu giigiis .
abrahaami xoossay yisaaqa haray atto , hayquwaappekka pattanawu danddayiyoogaa eriis; hegaa gishshawu , hayquwaappe guyye a zaaridi ekkiis .
yisaaqi wodeppe hananabawu yaaqoobanne eesawa anjjidoogee ammanuwaana .
yaaqoobi hayqqana haniiddi , yooseefa naata huuphiyan huuphiyan anjjidoogeenne gatiman guufetidi , xoossawu goynnidoogee ammanuwaana .
yooseefi hayqqanawu matiiddi , israa7eela asay gibxxeppe kiyanaagaa haasayidoogeenne ba meqettaa oottanabaa eta azazidoogee ammanuwaana .
muusee yelettidoogaappe guyyiyan , aayyiyaanne aaway malaa lo77o na7a gididoogaa be7idi , heezzu agina qottidoogee ammanuwaana; eti kawuwaa awaajuwawukka yayyibookkona .
muusee diccidoogaappe guyyiyan , gibxxe kawuwaa na7ee na7aa geetettanaagaa ixxidoogee ammanuwaana .
nagaran muusee guutta wodiyaa ufayttanaagaappe , xoossaa asaara waayettanaagaa dooriis .
wodeppe demmana woytuwaa i tishshi oottidi xeellido gishshawu , gibxxe biittaa miishsha ubbaappe kiristtoosa gishshawu borettiyoogee daro aadhdhiya duretetta gididoogaa qoppiis .
kawuwaa hanqquwawu muusee yayyennan , gibxxe biittaappe kiyidoogee ammanuwaana; ayssi giikko , beettenna xoossaa be7idabaadan , genccidi sinttawu biis .
hayquwaa kiitanchchay israa7eela asaayyo bayra naata bochchennaadan , muusee paasikaa bonchchidoogeenne qosilettan suuttaa caccafissidoogee ammanuwaana .
israa7eela asay mela biittan hemettiyoogaadan , zo7o abbaa pinnidoogee ammanuwaana; shin gibxxe asati geli be7ishin , haattay eta mitti aggiis .
israa7eela asay yarkko giyo katamaa shuchcha dirssaa laappun gallassaa yuuyi yuuyi aadhdhidoogaappe guyyiyan , he shuchcha dirssay kunddidoogee ammanuwaana .
shaaramuxiyaa ra7aaba yohuwaa qoriyaageeta loytta mokkido gishshawu , xoossawu azazettennan ixxida asaara hayqqennan attidoogee ammanuwaana .
simmi harabaa gujjada ay odoo ? geedoonabaa , baaraaqabaa , samssoonabaa , yofttaahebaa , daawitabaanne sameelabaa , qassi hananabaa yootiyaageetubaa odanawu tawu wodee gidenna .
eti kawo ubbaara olettidi xoonidoogeenne xillobaa oottidoogee ammanuwaana; yaatidi xoossay immana giidoogaa ekkidosona; gaammotu doonaakka gorddidosona .
wolqqaama tamaa toyssidosona; bisuwaa qaraappe kessi ekkidosona; eti daafuranchcha; shin minnidosona; qassi olan wolqqaamidi , hara biittaa tooraasaa yedettidosona .
maccaasati bantta hayqqidaageeti hayquwaappe paxidaageeta ekkidosona . qassi harati qashuwaappe birshshettanaagaa ixxidi , kehiya de7uwaayyo hayquwaappe denddanawu , bukettidi hayqqidosona .
haratu bolli asay qilliicci kaa7iis; lissuwan garafettidosonanne sanssalatan qashettidi , qasho keettaa gelidosona .
shuchchan cadettidosona; magaajan naa77u kiyidi phalqqettidosona; paacettidosona; bisuwan hayqqidosona; etawu ubbabaykka xayin , waayettidi tuggatidi , dorssa calaanne deeshsha calaa maayidi yuuyidosona .
etawu ha sa7ay giigennan ixxin , bazzon , deriyan , gonggolo giddooninne olla giddon yuuyidosona .
xoossay eta ammanuwaa markkattikkokka , hegeeti ubbati i , immana giidoogaa ekkibookkona .
xoossay nuuyyo issi lo77o qofaa qoppi wottido gishshawu , eti nuuni baynnan bali baynnaageeta gidokkona .
simmi nuuyyo hagaa keena daro asay , shaaraadan nu matan yuuyi aadhdhidi markkattiyaagee de7ishin , nuna xubbiya ubbabaanne baqqi oyqqiya nagaraa diggoos; diggidi nu sinttan de7iya nuuni woxxana wottaa genccidi woxxoos .
nuuni nu ammanuwawu huuphenne polo gidiya yesuusa xeelloos . yesuusi yeellaa karidi , wodeppe awu de7iya ufayssaa gishshawu , masqqaliyaa bolli misimaariyan xishettidi hayqqanaagaa genccidi , xoossaa kawotaa araataappe ushachcha baggaara uttiis .
intte intte wozanaa bayidi daafurenna mala , nagaranchchati bana daro ixxinkka genccida yesuusa qoppite .
nagaraara intte baaxetiiddi , suuttaa gussana gakkanaassi biron olettiichchibeekketa .
xoossay ba naatudan , inttena zoriyoogaa dogidetii ? xoossay inttena , &quot; ta na7awu , xoossay nena qaxxayiyo wode , laafabaadan qoppoppa . i nena seeriyo wodekka yayyoppa .
ayssi giikko , i ba siiqiyo uraa qaxxayees; qassi ba na7adan ekkiyo ubbaakka lissuwan garafees &quot; yaagiis .
xoossay inttena qaxxayiyo wode genccite . ayssi giikko , i inttena naatudan oottees . aaway qaxxayenna na7i de7ii ?
naata ubbaa qaxxayiyoogaadan , inttena qaxxayennan yeggi bayikko , karen yelettidaageeta gideetappe attin , tumu naata gidekketa .
hegaa bollan qassi , nuna yelida nu aawati nuna qaxxayido wode , nuuni eta bonchchida . yaatin , nuuni waanidi ayyaanatu aawaayyo keehi darissi haarettidi de7okkonii ?
ayssi giikko , nuna yelida nu aawati banttana ufayssiyaadan , amarida wodiyaa nuna qaxxayidosona; shin xoossay nuuni a geeshshatettaa ekkana mala , nuna maaddanawu qaxxayees .
nuuni qaxxayettiyo wode , ha77issawu yiilloyees; ufayssenna . shin qaxxayidoogeetuyyo guyyeppe he qaxxayoy xillotettaa de7uwaa sarotettaa woytuwaa immana .
hegaa gishshawu , intte arggaacida kushiyaanne intte daafurida gulbbataa minttettite .
wobbiya tohoy paxanaappe attin , burqqenna mala , sitta ogiyan hemettite .
asa ubbaara saro de7anawu minnite; qassi geeshsha de7uwaa de7ite . ayssi giikko , hegee baynnan ooninne godaa be7anawu danddayenna .
xoossaa aaro kehatettaa ooninne ekkennan attenna mala naagettite; qassi mokkidi , ba marzziyan asa wayssiya camo mittadan hanidi , ooninne daro asaa tunissenna mala naagettite .
shaaramuxanawu qaaqqatiya asi ooninne de7enna mala , woy qassi issitoo miyoobawu ba bayratettaa bayzzida , xoossaa ayyaani baynna eesawa mala asikka de7enna mala naagettite .
hegaappe guyyiyan , eesawi ba aawaa anjjuwaa ekkanawu koyidoogaa ereeta; shin a aaway a anjjennan ixxiis; ayssi giikko , nagaraappe simmiyo ogiyaa i haray atto , afuxxi koyidikka demmanawu danddayibeenna .
intte bochchanawu danddayiyo deriyaakkonne eexxiya tamaakko , xumaakko , ciggaaraakkonne gotiyaakko ,
qassi malkkataa waasuwaakkonne qaalaa cenggurssaakko yibeekketa . asay he cenggurssaa siyido wode , haraa gujji siyenna mala woossiis .
ayssi giikko , xoossay eta , &quot; haray atto , do7ikka he deriyaa bochchikko , shuchchan cadettidi hayqqo &quot; yaagido azazuwaa eti genccanawu danddayibookkona .
ayfiyan beettiyaagee daro daganttiyaagaa gidiyo gishshawu muusee , &quot; taani yashshan kokkorays &quot; yaagiis .
shin intte xiyoone deriyaa , de7o xoossay de7iyo katamaa , issippe shiiqidi ufayttiya daro sha7u kiitanchchatukko saluwaa yerusalaame yiideta .
xoossaa bayra naatukko , issippe shiiqidaageetukko , eta sunttay saluwan xaafettidoogeetukko yiideta; qassi asa ubbaa pirddiya xoossaakkonne , bali baynnaageeta oottido xillo asatu ayyaanatukko yiideta .
ooratta maachchawu gaannatiya yesuusanne aabeela suuttaappe aadhdhiyaabaa yootiya caccafettida suuttaakko yiideta .
intteyyo yootiya uraa yohuwaa ezggiyoogaa intte ixxenna mala , inttena naagite . xoossaa kiitaa sa7an banttawu yootiyaagee yootiyoogaa ezggennan ixxidaageeti kessi ekkana xayikko , saluwan , &quot; inttena naagite &quot; giya xoossaappe nuuni waanidi kessi ekkanee ?
he wode a cenggurssay sa7aa qaattiis; shin i ha77i , &quot; taani sa7aa xalaalaa gidennan , issitoo gujjada saluwaakka qaattana &quot; yaagiis .
&quot; issitoo gujjada &quot; giya qaalay qaaxxennabay minnidi de7ana mala , merettidabay qaaxxanaagaanne kichchanaagaa geeshshidi bessees .
nuuni qaaxxanawu danddayenna kawotettaa ekkiyo gishshawu , ane xoossaa galatoosinne a ufayssoos; awu bessiyoogaadan bonchchuwaaninne yashshatettan awu goynnoos .
ayssi giikko , nu xoossay tumu bashshiya tama .
intte ishata siiqiyoogaa aggoppite .
imatta mokkiyoogaakka dogoppite . ayssi giikko , yaatiyoogan issi issi asay erennan kiitanchchata mokkiis .
qasho keettan de7iyaageetubaa inttekka etaara issippe qasho keettan de7iyoogaadan qoppite; qassi intte intte huuphen waayettiyoogaadan , waayettiyaageetubaa qoppite .
ekkiyoogaanne geliyoogaa asay ubbay bonchchanawu bessees; qassi azinaynne machchiyaa issoy issuwawu ammanettanawu bessees; ayssi giikko , xoossay shaaramuxanawu qaaqqatiyaageetanne shaaramuxiyaageeta pirddana .
miishsha siiqoppe inttena naagite; intteyyo de7iyaagee intteyyo gido . ayssi giikko , xoossay ba huuphen , taani nena mulekka yeggikke woykko aggikke &quot; yaagiis .
hegaa gishshawu , nuuni xalidi , &quot; goday tana maaddiyaagaa; taani yayyikke . asi tana ay oottii ? &quot; yaagoos .
xoossaa qaalaa intteyyo yootida inttena kaalettidaageeta hassayite; eti waani de7idaakkonne hassayite; qassi etaagaadan ammanite .
yesuus kiristtoosi zinekka hachchikka merinawukka laamettenna .
dumma dumma ooratta timirttiyan wora booppite . nu wozanay xoossaa aaro kehatettan galatiyoogee lo77o gidiyoogaappe attin , miyoobawu azazettiyoogaa gidenna; hegawu azazettidaageetikka maadettibookkona .
nuuyyo yarshshiyoosay de7ees; dunkkaaniyaa giddon oottiyaageeti he yarshshiyoosaappe maanawu etawu maati baawa .
qeese ubbatu halaqay nagaraa gishshawu , mehiyaa suuttaa yarshshanawu ubbaappe aadhdhiya geeshsha sohuwaa efees; shin he mehiyaa ashuwaa qassi dirssaappe kareera xuuggees .
hegaa gishshawu , yesuusikka qassi nagaraappe asaa ba suuttan geeshshanawu , katamaa penggiyaappe kareera waayettiis .
simmi nuuni i borettido boriyaa ekkidi , dirssaappe kare akko kiyoos .
ayssi giikko , nuuyyo hagan merinawu de7iya katami baawa; shin nuuni yaana katamaa naagoos .
simmi xoossaayyo yesuusa baggaara ubba wode galataa yarshshuwaa immoos; hegaa giyoogee menttershshay a sunttaayyo immiyo galataa giyoogaa .
lo77obaa oottiyoogaanne issoy issuwaa maaddiyoogaa dogoppite . ayssi giikko , xoossaa ufayssiyaagee hegaa mala yarshshuwaa .
inttena kaalettiyaageetuyyo azazettite; qassi eti azaziyoogaakka oottite . eti bantta oottidobaa xoossawu yootana gishshawu , intte shemppuwaa mintti naagoosona; intte etawu azazettikko , bantta oosuwaa ufayttidi oottana; hegee xayikko , eti yiillotiiddi oottana; hegee inttena aynne maaddenna .
nuuyyo xoossaa woossite . nuuni ubba wode lo77obaa oottanawu koyiyo gishshawu , nuna zoriya lo77o wozanay nuuyyo de7ees .
xoossay tana inttekko eesuwan zaarana mala , xoossaa intte mintti woossanaadan , taani inttena keehi woossays .
sarotettaa xoossay , nu godaa yesuusa , dorssaa heemmiya gitaa , merinaa maachchaa suuttan hayquwaappe denttiis .
xoossay yesuus kiristtoosa baggaara ba sinttan bana ufayssiyaabaa inttena ootissiiddi , inttekka i koyidobaa oottana mala , lo77o ooso ubban inttena i giigisso; xoossay meri merinawu bonchchetto . amin77i .
ta ishatoo , taani ha dabddaabbiyaa intteyyo qanttan xaafido gishshawu , intte ha zoriyaa salettennan ezggana mala , taani inttena woossays .
nu ishay , ximootiyoosi qashuwaappe birshshettidoogaa erite . eesuwan i haa yiikko , taani aara baada inttena be7ana .
inttena kaalettiya ubbatanne geeshshata ubbaa saro saro giite . xaaliyaappe yiida ammaniyaageeti inttena saro saro goosona .
aaro kehatettay inttenaara ubbaara issippe gido . amin77i .
taani yaaqoobi xoossaa aylleenne godaa yesuus kiristtoosa ayllee , biitta ubban laalettida tammanne naa77u zerettatuyyo sarotaa kiittays .
ta ishatoo , intte ammanoy paacettiyoogee intteyyo danddayaa immanaagaa eridi ,
dumma dumma paacee inttena gakkiyo wode , hegaa kumetta ufayssadan qoodite .
intte danddayay aybinne bali baynnan inttena zawatidaageetanne paci baynnaageeta oottidi , ba oosuwaa polo .
shin intteppe ooninne baayyo aadhdhida eratettay xayikko , borennan ubbawu kehatettan immiya xoossaa woosso . i ayyo immana .
shin i aybiininne sirennan ammanuwan xoossaa woosso . ayssi giikko , siriya uray carkkoy sugin qaaxxiya abbaa beetaa mala .
ayssi giikko , naa77u qofay de7iyo uray , ba oge ubban ba qofaa qachchennaagee ,
he uray godaappe aynne demmanawu qoppoppo .
shin hiyyeesa ishay xoossay a xoqqu oottido wode ufaytto; qassi dure ishaykka xoossay a ziqqi oottido wode ufaytto .
ayssi giikko , dure bitanee maata giddon dicciya ciishshadan xayana .
ayssi giikko , away ba mishuwaara kiyidi , maataa melissin , ciishshay xayees; qassi a meraa lo77otettaykka xayees; hegaadankka qassi dure bitanee babaa oottiiddi xayana .
waayiyan gencciya uray anjjettidaagaa; ayssi giikko , he waayiyaa xoonidoogaappe guyyiyan , xoossay bana siiqiyaageetuyyo immana giido de7uwaa akiliiliyaa i ekkana .
ooninne paacettido wode , &quot; tana xoossay paaccees &quot; gooppo . ayssi giikko , xoossay iitan paacettanawu danddayenna; qassi i ba huuphen oonanne paaccenna .
shin asi huuphiyan huuphiyan ba huuphe iita amuwan gooshettiyo wodenne cimettiyo wode paacettees .
hegaappe guyyiyan , amoy shahaaridi , nagaraa yelees; qassi nagaray diccidi , hayquwaa yelees .
ta siiqo ishatoo , cimettoppite .
lo77o imo ubbaynne kumetta woyto ubbay saluwaappe yees . saluwaa poo7uwaa medhdhida xoossaappe yees; xoossay ba huuphen dummatennanne woy mirqqidi xumissenna .
nuuni i medhdhido meretatu giddon xoqqasaa ekkanaadan , nuna ba sheniyan tumu qaalan yeliis .
hegaa gishshawu , ta siiqo ishatoo , hagaa hassayite; asay ubbay siyanawu eesoto; shin haasayanawunne hanqqettanawu eesotoppo .
ayssi giikko , asa hanqqoy xoossay koyiyo xillotettaa eheenna .
hegaa gishshawu , tuna hanota ubbaanne iitatetta ubbaa intteppe xayssidi , xoossay intte wozanan tookkido intte shemppuwaa ashshanawu danddayiya qaalaa ashkketettan ekkite .
shin xoossaa qaalaa oottiteppe attin , sissa xallan intte huuphiyaa cimmoppite .
ayssi giikko , qaalaa siyidi oottenna uray de7ikko , i ba meraa heregan xeelliya uraa mala .
i bana xeellidi bees; biidi sohuwaarakka i ay malakkonne dogi aggees .
shin ooninne aylletettaappe kessiya bali baynna higgiyaa xeellidi , aani aqiyaagee qassi a naagiyaagee , siyidoogaakka dogennaagee , he uray ba oottiyo oosuwan anjjettana .
ba inxxarssaa naagennan bana cimmiiddi , bawu xoossaa ammaniyoobaa milatiyo uray de7ikko , a ammanoy mela .
xoossaa aawaa sinttan pokkoy baynna geeshsha ammanoy hagaa; hegee awugee giikko , aaya aawi baynna naatanne waayettiya am77eta maaddanaagaanne sa7aa nagaraa qitaappe ba huuphiyaa naaganaagaa .
ta ishatoo , intte nu bonchcho godaa yesuus kiristtoosa ammaniiddi , som77o xeellidi , asa bonchchoppite .
ayssi giikko , worqqa migido wottidi , lo77o maayo maayida issi asi intte shiiquwaa yiikko , qassi curqqa maayo maayida hiyyeesa asikka yiikko ,
lo77o maayuwaa maayida bitaniyaa intte aatti bonchchidi a , &quot; neeni hagan ubbaappe lo77iya oydiyan utta &quot; giidi qassi hiyyeesa bitaniyaa , &quot; neeni hinin eqqashsha; woy hagan ta tohuwaa matan sa7an utta &quot; giikko ,
yaatin intte intte giddon shaahotettaa medhdhiyaageetanne iita qofaara de7iya daannata gidekketiiyye ?
ta siiqo ishatoo , siyite; xoossay ha sa7an de7iya hiyyeesa asay ammanuwan duretanawunne bana siiqiyaageetuyyo immana giido saluwaa kawotettaa laattanawu dooribeenneeyye ?
shin intte hiyyeesata toochchideta . dureti inttena tuggayiyaageeta gidokkonaayye ? eti inttena daannan mootiyaageeta gidokkonaayye ?
intteyyo imettida lo77o sunttaa cayiyaageeti eta gidokkonaayye ?
shin xoossaa maxaafan , &quot; ne shooruwaa ne huuphedan siiqa &quot; geetettidi xaafettida kawo higgiyaa intte polikko , lo77obaa ootteeta .
shin intte asa som77o xeellidi bonchchikko , nagaraa ootteeta; qassi higgee intte bolli higgiyaa menttidaageetudan pirddana .
ayssi giikko , ooninne higge ubbaa naagidi , issinno menttiyaabaa gidikko , he uray higge ubbaa menttees .
ayssi giikko , &quot; shaaramuxoppa &quot; giidaagee qassi &quot; woroppa &quot; giis; shin neeni shaaramuxana xayikkokka , woridabaa gidikko , higgiyaa menttadasa .
asa aylletettaappe kessiya higgiyan pirddaa ekkana asatudan haasayitenne etaagaadan oottite .
ayssi giikko , asa maaribeenna uraa xoossay maarennan pirddana; maarotettay pirddaa xoonees .
ta ishatoo , issi uray baayyo ammanoy de7ees giikko , qassi a ammanuwaa a oosoy erissana xayikko , a ay go77anee ? a ammanoy a ashshanawu danddayii ?
issi ishay , woy issi michchiyaa kallottikko , qassi etawu ubba gallassi miyoobi xayikko ,
intteppe issi uray eta , &quot; saro biite . tamaa ho77ite . kallidi miite &quot; giidi , etawu koshshiyaabaa immana xayikko , eta ay go77anee ?
hegaa gishshawu , ammanoy oosoy baynnan barkka de7ikko hayqqidaagaa .
shin issi uray , &quot; neessi ammanoy de7ees; qassi taassi oosoy de7ees . neeni ne ammanuwaa ne oosuwaappe shaakkada tana bessa; taanikka ta ammanuwaa ta oosuwan nena bessana &quot; gaana .
neeni issi xoossay de7iyoogaa ammanaasa; hegee lo77o . xalahetikka qassi ammanoosona; yashshan kokkoroosona .
neeni eeyyay ! ammanoy oosuwaappe shaahettidi go77ennaagaa eranawu koyay ?
nu aaway abrahaami ba na7aa yisaaqa yarshshiyoosaa bolli wottido wode , ba oosuwan xillibeennee ?
a ammanoynne a oosoy issippe oottidoogaanne a ammanoy a oosuwan polettidoogaa be7ikkii ?
xoossaa maxaafay &quot; abrahaami xoossaa ammaniis . xoossaykka hegaa ayyo xillotettan qoodiis &quot; giidoogee polettiis; qassi xoossaa dabbo geetettidi i xeesettiis .
asi ammano xalaalaana gidennan , oosuwan xilliyoogaa intte be7eeta .
hegaadankka qassi shaaramuxiyaa ra7aaba kiitettiyaageeta mokkada hara ogiyaara eta moyssido wode , ba oosuwan xillabeykke ?
ayssi giikko , shemppoy shaahettido bollay hayqqidaagaa gidiyoogaadan , hegaadankka qassi oosoy shaahettido ammanoy hayqqidaagaa .
ta ishatoo , nuuni haratuppe aadhdhiya pirddaa ekkanaagaa intte eriyo gishshawu , intteppe daroti tamaarissiyaageeta gidoppite .
nuuni ubbaykka daroban baleettees; issi uray ba haasayan mulekka balana xayikko , i bana naaganawu danddayiya bali baynna asa .
parati nuuyyo azazettana mala , bixaalaa barssidi , nuuni koyiyoosaa ubbaa eta efeettees .
be7ite , markkabetikka qassi hegaa keena gita gidiiddi , gote carkkuwan laagettikkokka , eta laaggiyaagee ba koyiyoosaa zaaridi laaggiyo qii guutta mittan laagettidi boosona .
hegaadan inxxarssay bollaa giddon guutta qommo gidikkokka , daro gitaban ceeqettees . guutta tamay waanida gita woraa xuuggii ! akeekite .
inxxarssaykka tama mala . i nu asatettaa giddon iitabaa ubbaa oottana danddayees; asatetta ubbaa tunissees . qassi nu de7uwaa wottaakka taman xuuggees; gaannabiyaa taman i xuugettana .
ayssi giikko , do7atu kafotu zariyaa , tiran gooshettiya shooshshatu zariyaanne abban de7iya meretatu zariyaa ubbaa asi aadissiis; qassi etikka aadidosona .
shin ooninne inxxarssaa aadissanawu danddayibeenna; inxxarssi woriya marzzee kumido woppu geenna iita mereta .
nuuni inxxarssan nu godaanne xoossaa galatoos; qassi aanikka xoossaa leemisuwan merettida asaa qanggoos .
issi doonaappe galataynne qanggettay kiyees . ta ishatoo , hegee hegaadan hananawu bessenna .
pulttoy issi ollaappe mal77iya haattaanne cammiya haattaa pulttanawu danddayii ?
ta ishatoo , balase giyo mitti wogara ayfanawu danddayii ? woy woyne turi balase giyo mitta ayfanawu danddayii ? maxine maxine giya haattappekka mal77o haatti kiyana danddayenna .
intte giddon aadhdhida eranchchinne akeekanchchi oonee ? ba lo77o de7uwan oosettida ba oosuwaa ashkketettaaninne aadhdhida eratettan besso .
shin intte wozanan cammiya qanaateenne yiiqee de7ikko , otorettoppite; qassi tumatettaa bollikka worddotoppite .
hegaa mala aadhdhida eratettay saluwaappe wodhdhiyaagaa gidenna; shin hegee sa7aabaa , asaabaa , xalahetubaa .
ayssi giikko , qanaateenne yiiqee de7iyoosan ooshshaynne iita ooso ubbay de7ees .
shin bollappe yiya aadhdhida eratettay ubbaappe kase geeshsha . qassi sarotetta , ashkkenne ero giyaagaa; qassi maarotettinne lo77o ayfee kumidoogaa . sireenne lo77o milatiya iitatetti baynnaagaa .
xillotettaa ayfee sarotettaa oottiyaageeti sarotettan zerido zerettaappe beettiis .
olinne ooshshi intte giddo awuppe yii ? eti yiidosay intte bollaa giddon olettiya intte ufayttanawu gita amuwaa amottiyoogaappe gidennee ?
intte amotteeta; shin demmekketa; hegaa gishshawu woreeta . mintti koyeeta; shin demmanawu danddayekketa; hegaa gishshawu , ooyetteetanne oletteeta . shin xoossaa woossenna gishshawu , intte koyiyoobaa demmekketa .
xoossaa intte woossiyo wode , intte amuwaa polanawu woosseeta; qassi intte qofay iita gidiyo gishshawu demmekketa .
simmi shaaramuxiyaageetoo , ha sa7aara dabbotiyoogee xoossaayyo ixo gidiyoogaa erekketii ? ayssi giikko , ha sa7aara dabbotana koyiyay ooninne xoossaara morkkettees .
woy xoossaa maxaafay , &quot; xoossay nunan wottido ayyaanay wolqqaama amuwaa amottees &quot; giyoogaa intteyyo coo giyoobaa milatii ?
shin xoossay aaro kehatettaa aattidi immees . hegaa gishshawu , xoossaa maxaafay , &quot; xoossay otorettiyaageeta ixxees; shin banttana kawushshiyaageetuyyo aaro kehatettaa immees &quot; yaagees .
hegaa gishshawu , intte xoossawu haarettite . yaatidi xalahe halaqaa teqqite; i intteppe baqatana .
xoossaakko shiiqite; ikka inttekko shiiqana . inttenoo nagaranchchatoo , intte kushiyaa meecettite . naa77u qofay de7iyoogeetoo , intte wozanaa geeshshite .
tuggatite; kayottitenne yeekkite . intte miichchaa yeehuwawu laammite; intte ufayssaakka kayyuwawu laammite .
godaa sinttan intte huuphiyaa toochchite; qassi i inttena xoqqu xoqqu oottana .
ta ishatoo , issoy issuwaa zigiroppite . ba ishaa zigiriyaageenne a bolli pirddiyaagee higgiyaa zigireesinne higgiyaa bolli pirddees . neeni higgiyaa bolli pirddikko , higgiyaa bolli pirddiyaagaa gidaasappe attin , higgiyawu azazettiyaagaa gidakka .
higgiyaa immiyaageenne pirddiyaagee xoossaa xalaala; i ashshanawunne xayssanawu danddayees; shin ne shooruwaa bolli pirddiyaagee neeni oonee ?
inttenoo , &quot; nuuni hachchi woy wontto he katamaa baana; biidi hegan laytta uttana; zal77ananne qassi miishsha worissana &quot; giyaageetoo , be7ite .
wontto intte de7oy ay hananaakkonne erekketa; guutta wodiyawu intte beettidi , guyyeppe xayiya cuwa mala .
hegaa aggidi , &quot; goday giikko , nuuni de7ana; hagaa woy hegaa oottana &quot; gaanawu bessees .
shin intte ha77i intte gitatettan ceeqqeeta; hegaa mala ceeqo ubbay iita .
hegaa gishshawu , lo77obaa oottanawu eriiddi oottenna urawu hegee nagara .
ha77ikka inttenoo dure asatoo , intte bolli yiya tuggawu &quot; aayyee ! aayyee ! &quot; yaagidi yeekkitenne zilaalite .
intte duretettay moorettiichchiis; qassi intte afalaakka bil77ay mirggiis .
intte worqqaynne intte biray shiyiichchiis . qassi he shiyay intte bolli markkattana; intte bollaakka tamadan maana . intte intte miishshaa wodeyyo dagayideta .
akeekite; intte gaden kattaa cakkida asatuyyo qanxxibeenna keraa miishshay waassees; eta waasoy wolqqaama godaa hayttan siyettiis .
intteyyo injjetin , sa7an ishalidi de7ideta; shuha gallassawu xiikkiyoogaadan , intte bollaa xiikkideta .
xillo asa bolli pirddideta; qassi a worideta; i inttenaara eqettenna .
hegaa gishshawu , ta ishatoo , goday yaana gakkanaassi genccite; biittaa goyyiyaagee ofinttaa iraynne badhdheesaa iray yaana gakkanaassi genccidi , al77o kattaa i waati naagidi gatti ekkiyaakko be7ite .
inttekka qassi genccite; yayyoppite . ayssi giikko , godaa yuussay matattiis .
ta ishatoo , xoossay intte bolli pirddenna mala , issoy issuwaa bolli zuuzummoppite . be7ite , pirddiyaagee penggen eqqiis .
ta ishatoo , waayessinne genccassi leemiso gididaageeta , godaa sunttan haasayida hananabaa yootidaageeta hassayite .
be7ite , danddayidi genccidaageeta nuuni anjjettidaageeta geettees . iyyooba genccaa intte siyideta; qassi goday ayyo wurssettan immidoogaakka be7ideta . ayssi giikko , goday maarotaynne qaretay kumidoogaa .
shin ubbaappe kase , ta ishatoo , saluwan gidin , woy sa7an gidin , woy hara caaquwan gidin , aybinkka caaqqoppite . shin xoossaa pirddan intte gelennaadan , intte yohoy ee giyoobaa gidikko , &quot; ee &quot; giite; chii giyoobaa gidikko , &quot; chii &quot; giite .
intte giddon waayettiya uray ooninne de7ikko , xoossaa woosso; ufayttiya uray ooninne de7ikko , yexxidi galato .
intteppe sahettiya uray ooninne de7ikko , woosa keettaa cimata baakko xeeso; eti godaa sunttan zaytiyaa a tiyidi , ayyo xoossaa woossona .
ammanuwan xoossaa woossido woosay hargganchchaa pattana; godaykka a harggiyaappe denttana; qassi nagara i oottidobaa gidikkokka goday ayyo atto gaana .
hegaa gishshawu , intte paxana mala , intte nagaraa issoy issuwaayyo paaxitenne issoy issuwaayyo xoossaa woossite; xillo asa woosay wolqqaama oosuwaa oottees .
eelaasi nu mala asa . iray sa7an bukkennaadan , i minttidi , xoossaa woossiis; woossin heezzu layttanne usuppun agina sa7an iray bukkibeenna .
naa77anttuwaa xoossaa i woossin , saluwaappe iray bukkiis; sa7aykka ba kattaa mokkiis .
ta ishatoo , intteppe ooninne tumaappe wora biikko , qassi issoy a guyye zaarikko ,
nagaranchchaa a bala ogiyaappe zaariya ooninne a shemppuwaa hayquwaappe ashshanaagaanne daro nagaraa kammanaagaa ero .
taani yesuus kiristtoosa ashkkaray yihuday , yaaqooba ishay , xoossay xeegidoogeetuyyo , xoossay aaway siiqiyoogeetuyyo , qassi yesuus kiristtoosi naagiyoogeetuyyo , ha dabddaabbiyaa xaafays .
maarotettay , sarotettaynne siiqotettay inttenan kumo .
ta dabbotoo , nuuni issippe shaakki ekkana atotettaabaa intteyyo xaafanawu taani daro daafuriyo wode , xoossay geeshshatuyyo naa77anttennan issitoo immido ammanuwawu intte baaxetana mala , inttena zorada xaafanawu koshshiyoogaa akeekaas .
ayssi giikko , xoossaa erenna issi issi asati ooninne be7ennan intte giddo gelidosona . hegeeti nu xoossaa aaro kehatettaabaa yootiya kiitaa shaaramuxatettawu geellayi tamaarissoosona; eti nu issi kawuwaa , nu godaa yesuus kiristtoosa erokko yaagoosona; qassi eti pirddaa ekkanaagaa xoossaa maxaafati daro wodeppe kase yootidosona .
shin intte ha ubbabaa eriyaabaa gidikkokka , goday israa7eela asaa gibxxe biittaappe waati ashshidaakkonne qassi ammanibeennaageeta guyyeppe waati xayssidaakko , taani inttena hassayissanawu koyays .
qassi bantta de7iyoosaa aggidi , banttawu imettida halaqatettaa naagibeenna kiitanchchati pirddaa ekkiyo gita gallassay gakkanaassi xoossay eta naagiyoosan , xumaappe garssan merinawu qashettidi de7oosona .
hegaadan sadoomanne gamoora giyo katamatuuninne eta heeran de7iya katamatun de7iya asay he kiitanchchatudan shaaramuxidosonanne shaaramuxanawu keehi qaaqqatidosona; hegeeti merinaa taman eexxidi , haratuyyo leemiso gididosona .
hegaadan qassi he aymottiya asati bantta asatettaa tunissoosona; xoossaa godatettaa karoosona; bonchcho meretatakka cayoosona .
shin kiitanchchatu halaqay mikaa7eeli muuse ahaabaa xalahe halaqaara palamettido wode , &quot; goday nena seero &quot; giidoogaappe attin , cashsha qaalan a bolli pirddanawu koyibeenna .
shin he asati banttawu akeekennabaa ubbaa cayoosona; qassi eti yuushshi qoppenna do7atudan , mereta eratettan eriyo yohoti eta xayssiyaageeta .
etawu aayye7ana ! ayssi giikko , eti qaayeeli hemettido ogiyaa hemettidosona . miishsha gishshawu giidi , balaami oottidoogaa mala mooruwaa oottidosona . qassi qore giyo bitanee &quot; ixxaas &quot; giidi xayidoogaadan , etikka &quot; ixxida &quot; giidi xayidosona .
hegeeti siiquwan gibiraa intte miyoosan inttenaara yashshi baynnan miyo wode , qita mala . eti bantta xalaalaa naagoosona . eti carkkoy efiyo iri baynna shaara mala; qassi eti boniyan ayfiyaa ayfenna , xaphuwaara shodettidi , muleera melida mitta mala .
eti bantta pokkuwaa genttenna hoommotiya , iita abbaa beetaa mala . eti xoossay merinawu sakkana xuman sohuwaa giigissi wottido yuuyiya xoolinttetu mala .
heenooki addaameppe doommin , laappuntta yeleta gidiyaagee , daro wodeppe kase etabaa hananabaa yootiiddi , hagaadan yaagiis;
&quot; akeekite , xoossaa erenna nagaranchcha asati oottido iita ooso ubbawunne qassi xoossaa erenna he iita asati xoossaa bolli haasayido iita haasaya ubbawu , goday eta ubbaa bolli pirddanawu , ba daro sha7u geeshshatuura issippe yaana &quot; yaagiis .
he asati ubba wode zuuzummoosonanne harata amassaloosona; qassi bantta iita amuwaa kaalloosona; bantta huuphiyawu go77a demmanawu harata sabboosonanne bantta qaalaa wogaappe aattidi , xoqqu ootti haasayoosona .
shin ta dabbotoo , nu godaa yesuus kiristtoosi kiittidoogeeti intteyyo beni haasayido qaalaa akeekite .
eti intteyyo , &quot; wurssettaa wodiyan , bantta xoossi baynna amuwaa kaalliyaageeti , qassi intte bolli qilliicciyaageeti yaana &quot; yaagidosona .
hegeeti asaa giddon shaahotettaa medhdhiyaageetanne , bantta iita amuwawu haarettidaageeta , qassi geeshsha ayyaanay baynnaageeta .
shin ta dabbotoo , ubbaappe aadhdhiya geeshsha ammanuwan intte huuphiyaa keexxite; qassi geeshsha ayyaanaa wolqqan xoossaa woossite .
qassi nu goday yesuus kiristtoosi ba maarotettan intteyyo immana merinaa de7uwaa naagiiddi , intte huuphiyaa xoossaa siiquwan wottite .
issi issi siree de7iyo asatuyyo qarettite .
issoota issoota tamaappe dafi kessidi ashshite . qassi haray atto eta iita amuwan tunida maayuwaa ixxiiddikka , issootuyyo issootuyyo yashshatettan qarettite .
intte kunddennaadan , inttena naaganawunne borettennaageeta oottidi , ba bonchchuwaa sintti gita ufayssaara shiishshanawu danddayiya nuna ashshiya issi xoossawu ,
nu godaa yesuus kiristtoosa baggaara bonchchoy , gitatettay , wolqqaynne maatay , aadhdhida wode ubbaappenne ha77inne merinaa gakkanaassinne gido . amin77i .
eesuwan hananawu bessiyaabaa ba ashkkarata bessana mala , xoossay yesuus kiristtoosayyo immido ajjuutay hagaa; yesuusi ba kiitanchchaa kiittidi , ha ajjuutaa ba ashkkaraa yohaannisa erissiis .
yohaannisi xoossaa qaalaa , yesuus kiristtoosa markkatettaanne ba be7ido ubbabaa markkattiis .
ha maxaafaa nabbabiya uray anjjettidaagaa; qassi ha hananabaa yootiya qaalaa siyiyaageetinne ha maxaafan xaafettidaagaa naagiyaageeti anjjettidaageeta; ayssi giikko , wodee matattiis .
taani yohaannisi , isiyaa biittan de7iya laappun woosa keettatuyyo yaagays; kase de7iya xoossaappe , ha77ikka de7iya xoossaappe , sinttappekka yaana xoossaappe , qassi a kawotaa araataa sinttan de7iya laappun ayyaanatuppe , aaro kehatettaynne sarotettay intteyyo gido .
qassi hayquwaappe koyro denddida na7aappe , sa7aa kawota haariya ammanettida markkaappe , yesuus kiristtoosappe aaro kehatettaynne sarotettay intteyyo gido . i nuna siiqeesinne qassi nu nagaraa aylletettaappekka ba suuttan nuna kessiis .
nuuni ba xoossaayyoonne aawaayyo oottana mala , i nuna kawotettanne qeeseta oottiis; ayyo merinaappe merinaa gakkanaassi bonchchoynne wolqqay gido . amin77i .
be7ite , yesuusi shaaraara yees . asay ubbay , haray atto , a caddidaageetikka a be7ana; sa7an de7iya asay ubbay appe zilaalana . hegee tuma . amin77i .
kase de7iyaagee , ha77ikka de7iyaagee , sinttappekka yaana goday , ubbaappe wolqqaama xoossay , &quot; alifaynne omeegay tana &quot; yaagees .
taani yohaannisi , intte ishay , inttenaara yesuus kiristtoosa waayiyaanne a kawotettaa qassi a danddayaa issippe shaakkiyaagee , xoossaa qaalaa yootido gishshawunne yesuusabaa markkattido gishshawu , paaximo giyo haruuruwan de7aas .
godaa gallassan taani geeshsha ayyaanan ohettaas; taani taappe guyyeera malkkata waasuwaa mala gita cenggurssaa siyaas .
he cenggurssay tana , &quot; neeni be7iyoogaa maxaafan xaafa; xaafada isiyan de7iya laappun woosa keettatuyyo , efisoona , samirnneesa , pherggaamoona , tiyaaxiroona , sarddeesa , pilaadelifiyaa , lodooqiyaa woosa keettatuyyo yedda &quot; yaagiis .
taani taayyo yootiya cenggurssaa be7anawu guyye simmaas; simmada xomppiyaa wottiyo laappun worqqa ballata be7aas .
he ballatu giddon asa na7a milatiyaagaa be7aas; adussa afalaa ba tohuwaa gatti maayidi , worqqa danccuwan ba tiraa yuushshi aattidi qachchiis .
a huupheenne a huuphiyaa binnaanay bootta dorssa ikisenne shachcha milatees; a ayfeekka tama laco milatees .
a tohoykka coociyaa taman seeridi phooliya nahaase giyo birataa milatees; a cenggurssaykka gita shaafaa gunttaa mala .
i ba ushachcha kushiyan laappun xoolintteta oyqqiis . a doonaappe naa77u baggaara qarattida bisoy kiyiis . a som77oykka wolqqappe poo7iya awa ayfiyaa milatees .
taani a be7ido wode hayqqidabaadan hanada , a tohuwaa matan kunddaas . kunddin ba ushachcha kushiyaa ta bolli wottidi , tana hagaadan yaagiis; &quot; yayyoppa; koyroykka wurssettaykka tana .
taani paxa de7iyaagaa . taani hayqqaas; shin be7a , meri merinawukka paxa de7ays . hayquwaa qulppeenne si7ooliyaa qulppee ta kushiyan de7ees .
simmi neeni be7idobaanne ha77i de7iyaabaa , qassi sinttappe hananabaa xaafa .
neeni ta ushachcha kushiyan be7ido laappun xoolinttetu birshshettaynne qassi xomppeta wottiyo laappun worqqa ballatu birshshettay hagaa; laappun xoolintteti laappun woosa keettatu kiitanchchata; laappun worqqa ballati laappun woosa keettata .
&quot; efisoonan de7iya woosa keettaa kiitanchchaayyo hagaadan yaagada xaafa; ba ushachcha kushiyan laappun xoolinttiyaa oyqqidaagee , xomppeta wottiyo laappun worqqa ballatu gidduwaara hemettiyaagee , hagaadan yaagees .
&quot; taani ne oosuwaa , ne daafuraanne ne genccaa erays . qassi neeni iita asatubaa genccanawu danddayabeennaagaakka taani erays; yesuusi kiittidoogeeta gidennan de7iiddi banttana , nuuni yesuusi kiittidoogeeta giyaageeta neeni xomoosada , eti worddanchcha gidiyoogaa demmidoogaakka erays .
neeni genccadasa; qassi ta sunttaa gishshawukka metuwaa danddayadasa; daafurabaakka .
shin taani nena boriyoobi de7ees; ayssi giikko , neeni kase ne siiquwaa aggadasa .
simmi neeni awappe kunddidaakkonne akeeka . ne nagaraappe simma; neeni kase oottiyo oosuwaa ootta . hegee xayikko , taani neekko yaana; yaada neeni ne nagaraappe simmana xayikko , neeni xomppiyaa wottiyo ne ballaa a sohuwaappe ekkarggana .
shin issibaa loyttadasa; niiqoolaawetu oosuwaa , taani ixxiyoogaa neenikka ixxadasa .
&quot; &quot; siyanawu haytti de7iyo uray geeshsha ayyaanay woosa keettatuyyo giyoobaa siyo; taani xooniya uraayyo xoossaa gannatiyan mokkiya de7o mittaa ayfiyaappe maanawu immana &quot; yaagees yaagada xaafa .
&quot; samirnneesan de7iya woosa keettaa kiitanchchaayyo hagaadan yaagada xaafa; hayqqidaagee , hayquwaappekka denddidaagee , koyroogeenne wurssettaagee hagaadan yaagees .
&quot; &quot; taani ne waayiyaanne ne hiyyeesatettaa erays; shin neeni dure . ayhuda gidennan de7iiddi banttana , nuuni ayhuda giyaageeti cayiyo cashshaa taani erays; shin eti seexaanaa maabaran de7oosona .
neeni waayettana waayiyawu yayyoppa . be7a , xalahe halaqay intteppe amaridaageeta xomoosanawu qasho keettan yeggana; tammu gallassa gakkanaassi intte waayettana . hayqqana gakkanaassikka ammanettidaagaa gida; taani neeyyo de7o akiliiliyaa immana .
&quot; &quot; siyanawu haytti de7iyo uray geeshsha ayyaanay woosa keettatuyyo giyoobaa siyo; xooniya uray naa77antto hayquwan qohettenna &quot; yaagees yaagada xaafa .
&quot; pherggaamoonan de7iya woosa keettaa kiitanchchaayyo hagaadan yaagada xaafa; naa77u baggaara qarattida bisoy de7iyoogee hagaadan yaagees .
&quot; &quot; taani neeni de7iyoosaa erays . neeni seexaanaa kawotaa araatay de7iyoosan de7aasa; ta sunttaa mintta naagaasa . haray atto , seexaanay de7iyoosan intte matan asi worddo taani ammaniyo markkay anttiphaasi de7iyo wodekka tana ammaniyoogaa aggabaakka .
shin taani nena boriyo guuttabay de7ees; israa7eela asay eeqawu yarshshido qumaa maanaadaaninne ziittanaadan eta nagara ootissida baalaaqa tamaarissida balaama timirttiyaa tamaariya amarida asati nenaara de7oosona .
hegaadankka , qassi niiqoolaawetu timirttiyaa tamaariya asati nenaara de7oosona .
hegaa gishshawu , neeni ne nagaraappe simma; hegee xayikko , taani neekko eesuwan yaana; yaada he asatuura ta doonaappe kiyiya bisuwan olettana .
&quot; &quot; siyanawu haytti de7iyo uray geeshsha ayyaanay woosa keettatuyyo giyoobaa siyo . xooniya urawu taani geeman de7iya mannaappe amaridaagaa immana . qassi taani bootta shuchchaakka ayyo immana; ekkiya uraappe attin , ooninne erenna ooratta sunttay he shuchchaa bolli xaafetti uttiis &quot; yaagees yaagada xaafa .
&quot; tiyaaxiroonan de7iya woosa keettaa kiitanchchaayyo hagaadan yaagada xaafa; xoossaa na7ay , tamaa lacuwaa milatiya ayfee de7iyoogee , qassi coociyaa taman seeridi phooliya nahaase giyo birataa milatiya tohoy de7iyoogee , hagaadan yaagees .
&quot; &quot; taani ne oosuwaa , ne siiquwaa , ne ammanuwaa , ne maaduwaanne ne genccaa erays; neeni koyro oottiyoogaappe ha77i darissada oottiyoogaa taani erays .
shin taani nena boriyoobi de7ees; bana , taani hananabaa yootiyaaro yaagiya maccaasiyo elzzaabeelo aynne gaakka; he maccaasiyaa ta ashkkarati ziittanaadaaninne eeqawu yarshshido qumaa maanaadan , tamaarissawusunne balettawusu .
a ba nagaraappe simmana mala , taani o xeella be7aas; shin shaaramuxanawu qaaqqatiyoogaappe a simmanawu koyabeykku .
be7ite , taani o hiixan onggin , sahuwan a waayettana . iira shaaramuxiyaageeti he iira oottiyo nagaraappe simmana xayikko , etakka hanttaara waayiyan yeggana .
taani i naatakka worana; qassi woosa keetta ubbaykka taani asa qofanne amo eriyaagaa gidiyoogaa erana; taani intteyyo intte oosuwaa malaa immana .
&quot; &quot; shin tiyaaxiroonan de7iya haratoo , ha iita timirttiyaa tamaaribeennaageetoo , harati , seexaanaa ciimma yohuwaa giyoogaa intte tamaaribeekketa; taani inttena hara deexo toossikke gays .
shin taani yaana gakkanaassi intteyyo de7iyaabaa mintti naagite .
xoonidaagaayyoonne wurssettay gakkanaassi ta oosuwaa naagidaagaayyo , asa zare ubbaa haarana mala , taani ta aawaappe ekkido maataa malaa ayyo immana;
i eta birata dullan haarananne urqqa miishsha menttiyoogaadan menttana .
qassi taani ayyo bakkaaliyaa xoolinttiyaa immana .
&quot; &quot; siyanawu haytti de7iyo uray geeshsha ayyaanay woosa keettatuyyo giyoobaa siyo &quot; yaagees yaagada xaafa .
&quot; sarddeesan de7iya woosa keettaa kiitanchchaayyo hagaadan yaagada xaafa; xoossaa ayyaana laappunatinne laappun xoolintteti de7iyoogee hagaadan gees . &quot; taani ne oosuwaa erays; asi nena paxa de7aasa giikkokka , neeni hayqqadasa .
beegotta ! attidabaanne hayqqanawu matidabaa minttetta . ayssi giikko , ne oosoy ta xoossaa sinttan polo gidennaagaa taani demmaas .
simmi neeni ekkidobaanne siyidobaa akeeka; naaga; ne nagaraappekka simma . neeni beegottennabaa gidikko , taani neekko kaysodan yaana; taani woysaade yaanaakkonne neeni erakka .
shin bantta maayuwaa urqqayibeenna amarida asati sarddeesan nenaara de7oosona . eti bootta maayuwaa maayidi tanaara hemettana; ayssi giikko , eti bootta maayuwaa maayanawu bessiyaageeta .
xoonidaagee hegaadankka bootta maayuwaa maayana . taani a sunttaa de7o maxaafaappe quccikke; taani ta aawaa sinttaaninne a kiitanchchatu sinttan i tabaa gidiyoogaa markkattana .
&quot; &quot; siyanawu haytti de7iyo uray geeshsha ayyaanay woosa keettatuyyo giyoobaa siyo &quot; yaagees yaagada xaafa .
&quot; pilaadelifiyan de7iya woosa keettaa kiitanchchaayyo hagaadan yaagada xaafa; daawita qulppiyaa oyqqidaagee , ooninne gorddanawu danddayennaadan dooyiyaagee , qassi ooninne dooyanawu danddayennaadan gorddiyaagee geeshshay , tumanchchay hagaadan yaagees .
&quot; &quot; taani ne oosuwaa erays . be7a , taani ne sinttan ooninne gorddanawu danddayenna dooya penggiyaa wottaas; ayssi giikko , ne wolqqay guutta gidikkokka , ta qaalaa naagadasanne ta sunttaakka erikke gabaakka .
be7a , ayhuda gidokkona shin banttana , nuuni ayhuda giidi worddotiya seexaana ayhuda woosa keettata taani ehaada , ne sinttan goynissananne nena siiqiyoogaakka eta erissana .
neeni genccanawu ta azazuwaa naagido gishshawu , sa7an de7iya asaa paaccanawu kumetta sa7aa bolli yiya waaye wodiyaappe taanikka nena naagana .
taani eesuwan yaana; ooninne ne akiliiliyaa ekkenna mala , neeyyo de7iyaabaa mintta oyqqa .
taani xooniya uraa ta aawaa beeta maqidasiyan tuussa oottana; i hegaappe mulekka kiyenna . taani ta xoossaa sunttaa , ta xoossaa katamaa sunttaanne ta xoossaa matappe wodhdhana ooratta yerusalaame sunttaa a bolli xaafana . qassi taani ta ooratta sunttaakka a bolli xaafana .
&quot; &quot; siyanawu haytti de7iyo uray geeshsha ayyaanay woosa keettatuyyo giyoobaa siyo &quot; yaagees yaagada xaafa .
&quot; lodooqiyan de7iya woosa keettaa kiitanchchaayyo hagaadan yaagada xaafa; ammanettida tumanchcha markkay , xoossay medhdhidobawu koyroy , &quot; amin77i &quot; giyoogee hagaadan yaagees .
&quot; &quot; taani ne oosuwaa erays . neeni irxxa gidakka; woy misho gidakka; irxxa woy misho gidarkkiishsha .
neeni irxxa woy misho gidennan , bol77o gidiyo gishshawu , taani nena ta doonaappe cuchchana hanays .
ayssi giikko neeni , taani dure; mehiyaasa; tana aynne koshshenna yaagaasa . shin neeni metootiya asa , qarettiya asa , hiyyeesa , qooqenne kallottida asa gidiyoogaa erakka .
hegaa gishshawu , neeni duretana mala , taman geeyida worqqaa , nena yeellayiya ne kalluwaa kammanawu bootta maayuwaanne qassi loytta xeellanawu ne ayfiyaa tiyiyo xaliyaa taappe shammanaadan , taani nena zorays .
taani siiqiyo ubbaa seeraysinne qaxxayays; simmi keehi mishetta; ne nagaraappekka simma .
&quot; &quot; be7a , taani karen eqqada xeesays . ooninne taani xeesiyoogaa siyidi , kariyaa dooyikko , taani akko gelana; gelada aara issippe kahuwaa maana; ikka tanaara issippe maana .
qassi taani xoonada ta aawaara a kawotaa araatan uttidoogaadan , xoonida urawu tanaara ta kawotaa araatan uttiyo alaafetettaa immana .
&quot; &quot; siyiyo haytti de7iyo uray geeshsha ayyaanay woosa keettatuyyo giyoobaa siyo &quot; yaagees yaagada xaafa &quot; yaagiis .
hegaappe guyyiyan , taani saluwan dooya penggiyaa be7aas; qassi taayyo malkkatadan yootishin , taani siyido koyro cenggurssay tana; &quot; hagaappe guyyiyan , hananawu bessiyaabaa taani nena bessana; haa kiya &quot; yaagiis .
sohuwaarakka taani geeshsha ayyaanan ohetta aggaas . be7ite , saluwan kawotaa araatay de7ees; he araatan issoy uttiis .
he uttidaagaa meray burccukko milatiya al77o shuchchaadaaninne zo7o al77o shuchchaadan phoolees . kawotaa araataayyo ubba baggaara mitta haytta milatiya zuullay yuuyi aadhdhidi de7ees .
he kawotaa araataa yuuyi aadhdhidi , hara laatamanne oyddu kawotaa araatati de7oosona; etan bootta maayuwaa maayidi , huuphiyan worqqa akiliiliyaa wottida laatamanne oyddu cimati uttidosona .
kawotaa araataappe wolqqanttay , kooshinchchaynne dadaa gunttay kiyees; qassi kawotaa araataa sinttan laappun xomppeti poo7oosona . hegeeti xoossaa laappun a yyaanata .
kawotaa araataa sinttan birille misatiya burccukko abbay de7ees . he kawotaa araataappe sinttaaranne guyyeera a matan yuuyi aadhdhidi , ayfee kumido oyddu paxa de7iya meretati de7oosona .
koyro paxa de7iya meretay gaammo milatees; naa77anttoy miiza mara milatees; heezzanttuwaa som77oy asa som77o milatees; qassi oyddanttoy paalliya arggantta milatees .
oyddu paxa de7iya meretatuyyo huuphiyan huuphiyan usuppun qefee de7ees; etawu bollan garssankka ubbasan ayfee kumiis . eti qamminne gallassi , &quot; geeshshawu , geeshshawu , geeshshawu , kase de7iyaagoo , ha77ikka de7iyaagoo , qassi sinttappe yaanaagoo , godawu , ubbaappe wolqqaama xoossawu &quot; giyoogaa aggokkona .
he meretati kawotaa araatan uttida meri merinawu paxa de7iyaagaa mazamuriyan sabbido wode , bonchchido wodenne galatido wode ,
0laatamanne oyddu cimati kawotaa araatan uttida meri merinawu de7iyaagaa sinttan gufannidi , ayyo goynnoosona; bantta akiliiliyaa kawotaa araataa sinttan wottidi hagaadan yaagoosona .
&quot; nu godawu xoossawu , neeni bonchchuwaa , sabaanne wolqqaa ekkanawu bessaasa . ayssi giikko , ubbabaa neeni medhdhadasa; qassi ubbabaykka neeni koyidoogaadan haniisinne de7iis &quot; yaagoosona .
issi xaatta woraqatay kawotaa araatan uttidaagawu ushachcha kushiyan de7iyaagaa be7aas; he xaatta woraqatay naa77u baggaarakka xaafetti uttiis; qassi laappun maatafay a bolli attamettiis .
taani issi wolqqaama kiitanchchay ba qaalaa xoqqu oottidi , &quot; maatafaa peeridi , xaatta woraqataa birshshanawu bessiyo uray oonee ? &quot; yaagidi , awaajjiyaagaa be7aas .
saluwan gidin woy sa7an gidin , woy sa7aappe garssan gidin , he xaatta woraqataa birshshanawu woy a gidduwaa xeellanawu ooyyoonne danddayettibeenna .
xaatta woraqataa birshshanawu woy a gidduwaa xeellanawu bessiyo uray baynna gishshawu , taani daro yeekkaas .
cimatuppe issoy tana , &quot; yeekkoppa; be7a , yihudaa zare gidiya gaammoy , daawita zaree , maatafaa peeranawunne xaatta woraqataa birshshanawu xooniis &quot; yaagiis .
taani kawotaa araataappe , paxa de7iya oyddu meretatuppenne qassi cimatuppe gidduwan , shuhettida dorssa milatidi eqqidaagaa be7aas; ayyo laappun kacetinne laappun ayfeti de7oosona . hegeeti sa7a ubbaa kiitettida xoossaa laappun ayyaanata .
he dorssay biidi , kawotaa araataa bolli uttidaagawu ushachcha kushiyaappe xaatta woraqataa ekkiis .
i he xaatta woraqataa ekkido wode , paxa de7iya oyddu meretatinne laatamanne oyddu cimati a sinttan kunddidosona . eti huuphiyan huuphiyan diittaanne ixaanay kumido worqqa miishshaa oyqqidosona . he ixaanay geeshshati xoossaa woossiyoogaa .
eti , &quot; xaatta woraqataa ekkanawunne maatafaa peerada dooyanawu neeyyo bessees . ayssi giikko , neeni shuhettadasa . neeni qommo ubbaappe , dumma dumma biitta qaala ubbaappe , yara ubbaappenne zare ubbaappe ne suuttan xoossaayyo asaa wozadasa .
nu xoossaayyo oottana mala , eta neeni kawotettanne qeeseta oottadasa . qassi eti sa7an haarana &quot; yaagidi ooratta mazamuriyaa yexxoosona .
hegaappe guyyiyan , taani xeellada , kawotaa araataa , paxa de7iya oyddu meretatanne cimata yuuyi aadhdhidi eqqida daro kiitanchchatu cenggurssaa siyaas; eti sha7aaninne miilooniyan paydettoosona .
he kiitanchchati bantta qaalaa xoqqu oottidi , &quot; shuhettida dorssay wolqqaa , duretettaa , aadhdhida eratettaa , minotettaa , bonchchuwaa , sabaa , galataa ekkanawu bessees ! &quot; yaagidosona .
hegaappe guyyiyan , sa7an , saluwan , sa7aappe garssaaninne abbaa giddon de7iya mereta ubbaynne qassi hegeetun de7iya mereta ubbay , &quot; kawotaa araataa bolli uttidaagaayyoonne dorssaayyo galatay , bonchchoy , sabaynne wolqqay meri merinawu gido ! &quot; yaagidi yexxishin siyaas .
paxa de7iya oyddu meretati , &quot; amin77i &quot; yaagin , cimati gufannidi goynnidosona .
dorssay laappun maatafatuppe issuwaa dooyishin be7aas; qassi paxa de7iya oyddu meretatuppe issoy dadaa gunttaa milatiya cenggurssan , &quot; haa ya ! &quot; yaagishin , taani siyaas .
taani issi bootta paraa be7aas . he paraa toggidaagee wonddafiyaa oyqqiis; qassi ayyo akiliilee imettiis . olaa i xooniiddinne qassikka xoonanawu kiyiis .
dorssay naa77antto maatafaa dooyido wode , paxa de7iya meretatuppe naa77anttoy , &quot; haa ya ! &quot; yaagishin , taani siyaas .
qassi hara daama paray kiyiis . asay issoy issuwaara shuhettana mala , he paraa toggidaagaayyo sa7an olaa denttiyo wolqqay imettiis . wogga bisoykka ayyo imettiis .
dorssay heezzantto maatafaa dooyido wode , paxa de7iya meretatuppe heezzanttoy , &quot; haa ya ! &quot; yaagishin , taani siyaas . yaatada amara paray kiyidaagaa be7aas; qassi he paraa toggidaagee ba kushiyan meezaanaa oyqqiis .
taani paxa de7iya oyddu meretatu giddoppe cenggurssa milatiyaabaa siyaas , he cenggurssay , &quot; issi gallassa oosuwaayyo damoozay issi guruure gistte; qassi issi gallassa oosuwaayyo damoozay heezzu guruure bangga . shin zaytiyaanne woyne eessaa qohoppa &quot; yaagishin siyaas .
dorssay oyddantto maatafaa dooyido wode , paxa de7iya meretatuppe oyddanttoy , &quot; haa ya ! &quot; yaagishin , taani siyaas .
taani washalaala paray kiyidaagaa be7aas . he paraa toggidaagaa sunttay hayquwaa; a geeduwaa si7oolee kaalliis . hayqoynne si7oolee sa7aappe oyddantto kushiyaa olan , koshan , harggiyan , do7an worissana mala , etawu maatay imettiis .
dorssay ichchashantto maatafaa dooyido wode , eti xoossaa qaalaa yootido gishshawunne bantta markkatettan ammanettido gishshawu , shukkido asatu shemppuwaa yarshshuwaa yarshshiyoosaappe garssan be7aas .
eti bantta qaalaa xoqqu oottidi , &quot; ubbaa haariya godawu , geeshshawu , tumanchchawu , sa7an de7iya asaa bolli awude pirdduutee ? qassi nu suuttaa awude achchuutee ? &quot; yaagidosona .
etayyo huuphiyan huuphiyan bootta maayoy imettiis . etaagaadankka hayqqanawu bessiya eta lagge ashkkaratu paydoynne eta ishanttu paydoy kumana gakkanaassi , eti amarida wodiyaa takkishshana mala , etayyo odettiis .
dorssay usuppuntta maatafaa dooyido wode , taani be7aas; biittay wolqqappe qaaxxiis . awa ayfee karetta waaruwaadan karexxiis; aginaykka ubbaara suutta milatiis .
balase giyo mittee qawu7e ayfee , wolqqaama carkkoy qaattin , sa7an qoqqofettiyoogaadan , xoolintteti saluwaappe sa7an qoqqofettidosona .
saloy xaatta woraqatay xaaxettiyoogaadan , xaaxettidi xayi bayiis; dere ubbatinne haruuro ubbati bantta sohuwaappe kichchi aggidosona .
hegaappe guyyiyan , sa7aa kawoti , deriyaa haariyaageeti , shaalaqati , dureti , wolqqaamati , qassi hara asay ubbay , aylleti , goqati deriyaa kiyidi , gonggolo giddooninne shuchchaa kooppuwan qosettidosona .
qosettidi deretanne shuchchaa , &quot; kawotaa araatan uttidaagaa ayfiyaappenne dorssaa hanqquwaappe nu bolli kunddidi , nuna gentterkketiishsha !
ayssi giikko , eta gita hanqquwaa gallassay gakkiichchiis; he hanqquwaa danddayanay oonee ? &quot; yaagidosona .
hegaappe guyyiyan , taani oyddu kiitanchchati oyddu sa7aa zooziyan eqqidaageeta be7aas . he kiitanchchati sa7aa bollan , woy abbaa bollan , woy ay mitta bollan , carkkoy carkkennaadan teqqidosona .
qassikka de7o xoossaa maatafaa oyqqida hara kiitanchchay away mokkiyoosaappe kiyiyaagaa taani be7aas . he kiitanchchay ba qaalaa xoqqu oottidi , sa7aanne abbaa qohanawu wolqqay imettido oyddu kiitanchchata xeesiis .
xeesidi , &quot; nu xoossaa ashkkaratu som77uwan nuuni maatafaa wottana gakkanaashin , sa7aa gidin woy abbaa gidin , woy mitta gidinkka qohoppite &quot; yaagiis .
taani xoossaa maatafaa som77uwan wottidoogeetu payduwaa siyaas . israa7eela zare ubbaappe issi xeetanne oytamanne oyddu sha7aa som77uwan maatafay wodhdhiis .
yihudaa zariyaappe tammanne naa77u sha7aa som77uwan maatafay wodhdhiis . roobeela zariyaappe tammanne naa77u sha7aa , gaada zariyaappe tammanne naa77u sha7aa ,
aseera zariyaappe tammanne naa77u sha7aa , nifttaaleema zariyaappe tammanne naa77u sha7aa , minaase zariyaappe tammanne naa77u sha7aa ,
simoona zariyaappe tammanne naa77u sha7aa , leewa zariyaappe tammanne naa77u sha7aa , yisaakoora zariyaappe tammanne naa77u sha7aa ,
zaabiloona zariyaappe tammanne naa77u sha7aa , yooseefa zariyaappe tammanne naa77u sha7aa , biniyaama zariyaappe tammanne naa77u sha7aa som77uwan maatafay wodhdhiis .
hegaappe guyyiyan , zare ubbaappe , qommo ubbaappe , yara ubbaappenne dumma dumma biitta qaala ubbaappe ooninne qoodanawu danddayenna zaway baynna daro asaa taani be7aas . he asay bootta maayuwaa maayidi , zambbaa hayttaa ba kushiyan oyqqidi , kawotaa araataa sinttaaninne dorssaa sinttan eqqiis .
eti bantta qaalaa xoqqu oottidi , &quot; nu atotettaykka kawotaa araatan uttida nu xoossaappenne dorssaappe yees &quot; yaagidosona .
kiitanchchati ubbay kawotaa araataa , cimatanne paxa de7iya oyddu meretata yuuyi aadhdhidi eqqidosona . eti kawotaa araataa sinttan bantta som77uwan gufannidi xoossaayyo goynniiddi ,
&quot; amin77i ! anjjoy , bonchchoy , aadhdhida eratettay , galatay , sabay , wolqqay , minotettay merinaappe merinaa gakkanaassi nu xoossaayyo gido . amin77i ! &quot; yaagidosona .
cimatuppe issoy tana , &quot; ha bootta maayuwaa maayida asati oonee ? eti awuppe yiidonaa ? &quot; yaagidi oychchiis .
oychchin taani , &quot; ta godawu , neeni eraasa &quot; yaagaas . i tana hagaadan yaagiis; &quot; hageeti daro waayiyaa waayidi yiidaageeta . eti bantta maayuwaa dorssaa suuttan meeccidi booxissidaageeta .
hegaa gishshawu , eti xoossaa kawotaa araataa sinttan eqqidi , qamminne gallassi a beeta maqidasiyan ayyo oottoosona . qassi i ba kawotaa araatan uttidaagee eta gidduwan de7ana .
hagaappe sinttanawu mulekka eti namisettokkona woy saamettokkona . away eta meenna; qassi ay mishoykka eta xuuggenna .
ayssi giikko , kawotaa araataayyo gidduwan uttida dorssay eta heemmana . de7o haattaa pulttuwaakkokka eta kaalettana . xoossaykka eta ayfiyaappe afutta ubbaa quccirggana &quot; yaagiis .
dorssay laappuntta maatafaa dooyido wode , bagga saate gidiyaagaa keenaa saloy sirphphi giis .
hegaappe guyyiyan , taani laappun kiitanchchata xoossaa sinttan eqqiyaageeta be7aas; etayyo laappun malkkatay imettiis .
ixaanaa cuwayiyo worqqa miishshaa oyqqida hara kiitanchchay yiidi , yarshshiyoosaa matan eqqiis . worqqaappe merettida yarshshiyoosay kawotaa araataa sinttan de7ees; he yarshshiyoosaa bolli geeshsha ubbatu woosaa gujjana mala , kiitanchchaayyo daro ixaanay imettiis .
ixaanaa cuway geeshshatu woosaara issippe he kiitanchchaa kushiyaappe pude xoossaakko biis .
hegaappe guyyiyan , kiitanchchay ixaanaa cuwayiyoogaa ekkidi , yarshshiyoosaappe tamaa bonqquwaa ekkidi , aani kunttiis . kunttidi , he ixaanaa cuwayiyoogaa duge sa7aa olin , daday xuuqqiis . wolqqanttay wolqqammiis; qassi biittaykka qaaxxiis .
qassi laappun malkkataa oyqqida laappun kiitanchchati malkkataa punnanawu giigettidosona .
koyro kiitanchchay ba malkkataa punniis . punnin suuttaara walakettida shachchaynne tamay sa7an bukkiis . sa7aappe heezzantto kushee xuugettiis; mittaappekka heezzantto kushee xuugettiis; maata ubbaykka xuugettiis .
naa77antto kiitanchchaykka ba malkkataa punniis . wolqqaama dere milatiyaabay taman eexxiiddi , abban yegettiis; yaatin , abbaappe heezzantto kushee suutta gidiis .
abban paxa de7iya meretatuppe heezzantto kushee hayqqiis; markkabetuppekka heezzantto kushee xayiis .
heezzantto kiitanchchay ba malkkataa punniis; punnin shaafaappenne pultto haattaappe heezzantto kushiyaa bolli saluwaappe xomppedan eexxiya wolqqaama xoolinttee wodhdhiis .
he xoolinttiyaa sunttay camuwaa geetettees . haattaappe heezzantto kushee cammiis; qassi haattay cammido gishshawu , daro asay he haattaa uyidi hayqqiis .
oyddantto kiitanchchay ba malkkataa punniis . awaappe , aginaappenne xoolinttiyaappe heezzantto kushee deshettiis; eta poo7uwaappekka heezzantto kushee xumiis . hegaa gishshawu , gallassaappe heezzantto kushee , qammaappekka heezzantto kushee xumiis .
issi argganttay saluwaa pude haakkidi paalliyaagaa taani be7aas . he argganttay ba qaalaa xoqqu oottidi , &quot; heezzu kiitanchchati punnana bessiyo hinkko malkkatay punettiyo wode , sa7an de7iya asawu aayye7ana ! aayye7ana ! aayye7ana ! &quot; yaagiyoogaa siyaas .
hegaappe guyyiyan , ichchashantto kiitanchchay ba malkkataa punniis; punnin saluwaappe duge sa7aa kunddida xoolinttiyaa be7aas . he xoolinttiyaayyo ciimma ollaa qulppee imettiis .
xoolinttee ciimma ollaa dooyiis; aaho coociyaappe kiyiya cuwaa mala cuway he ciimma ollaappe kiyiis . qassi awaynne carkkoy he ciimma ollaappe kiyida cuwan xumidosona .
cuwaappe boolee duge sa7aa yiis . sa7an de7iya kalamasotuyyo de7iya wolqqaa mala wolqqay booliyawukka imettiis .
xoossaa maatafay som77uwan baynna asa xalaalaa qohanaappe attin , sa7an de7iya maataa woy aaciya mitta gidin woy ay mitta gidinkka qohenna mala , booliyawu odettiis .
boolee he asaa ichchashu agina gidiyaagaa paxa kaa7ana mala , maatay imettidoogaappe attin , ayyo asa woranawu maati imettibeenna . kalamasoy asa dukkidi seelissiyoogaa keenaa boolee seelissees .
he gallassatun asay hayquwaa koyana; shin demmenna . qassi hayqqanawukka amottana; shin hayqoy asaappe baqatana .
boolee olawu giigi uttida para milatees . booliyaa huuphiyan worqqa milatiya akiliilee de7ees; a som77oykka asa som77o milatees .
a binnaanaykka maccaasa binnaanaa milatees; a achchaykka gaammo achcha milatees .
a tiray biratan oottido gonddalle milatiyaaban goozetti uttiis; qassi a qefiyaa cenggurssay olaa baanawu piriixiya parati goochchiyo gaariyaa cenggurssaa mala .
ayyo kalamaso goyna milatiya goynay de7ees; a goynan dukkiyaabay de7ees . he goynan ichchashu agina gidiyaagaa asa qohanaadan , ayyo maatay imettiis .
a haariya kawoy de7ees . he kawoy ciimma ollaa kiitanchcha . a sunttaykka ibraysxxe qaalan abddoona; qassi giriike qaalan apholiyoona geetettees . apholiyoona giyoogawu birshshettay , xayssiyaagaa giyoogaa .
koyro aayye7ana giyoogee aadhdhiis; be7a , biron hara naa77u aayye7ana giyoogee yaana .
usuppuntta kiitanchchay ba malkkataa punniis . xoossaa sinttan eqqida , worqqaappe medhdhido yarshshiyoosan de7iya oyddu kacetuppe issi cenggurssaa siyaas .
he cenggurssay malkkatay de7iyo usuppuntta kiitanchchaa , &quot; efiraaxiisa giyo wogga shaafan qashettida oyddu kiitanchchata birshsha &quot; yaagiis .
yaagin asa zariyaappe heezzantto kushiyaa woranawu , ha saatiyaassi , gallassaassi , aginaassinne layttaassi giigissi wottido , oyddu kiitanchchati birshshettidosona .
olaa paraa toggiya asaa paydoy naa77u xeetu miiloone gidiyoogaa taani siyaas .
qassikka taani ajjuutan paratanne he parata toggida asaa be7aas . asaayyo tiran wottiyo birata gonddalle malay de7ees . he tiran wottiyo birata gonddalle malay tamadan zo7o; saluwaa mala; qassi dinniyaa mala . paratu huuphee gaammo huuphe mala . eta doonaappe tamay , cuwaynne dinnee kiyiis .
paratu doonaappe kiyida taman , cuwaaninne dinniyan ha heezzu boshatun asa zariyaappe heezzantto kushee hayqqiis .
ayssi giikko , paratuyyo wolqqay doonaaninne goynan de7ees . eta goynaykka huuphiyaara de7iya shooshsha milatees; hegan eti asa qohoosona .
ha boshatun hayqqennan attida asay ba kushiyan oottidobaa aggibeenna . qassi worqqaappe , biraappe , nahaase giyo birataappenne shuchchaappe oosettida , xeellanawu woy siyanawu woy hemettanawu danddayenna eeqaassinne xalahiyaassi goynniyoogaakka aggibeenna .
asay ba woridoogaa , woy ba bitidoogaa , woy ba shaaramuxidoogaa , woy ba wuuqqidoogaa aggidi , ba nagaraappe simmibeenna .
qassikka taani hara wolqqaama kiitanchchay saluwaappe kiyidi , duge wodhdhiyaagaa be7aas . shaaraa i maayi uttiis; qassi zuullay a huuphiyaa yuuyi aadhdhi uttiis . a som77oykka awa mala; a tohoykka tama tuussa mala .
he kiitanchchay dooya de7iya issi guutta xaatta woraqatiyo ba kushiyan oyqqidi uttiis . ba ushachcha tohuwaa abbaa bolli essidi , ba haddirssa tohuwaa biittaa bolli essiis .
essidi gudiya gaammuwaadan , wolqqappe gudiis . i gudidoogaappe guyyiyan , laappun dadati aara gunttan haasayidosona .
eti guummido wode taani xaafanawu qoppaas . shin saluwaappe , &quot; laappun dadati haasayidobaa asawu qaattoppanne xaafoppa &quot; yaagiya cenggurssay tawu siyettiis .
hegaappe guyyiyan , abbaa bollaaninne biittaa bollan eqqidaashin taani be7ido kiitanchchay , ba ushachcha kushiyaa saluwaa pude micciis .
miccidi , saluwaanne saluwan de7iya ubbabaa , sa7aanne sa7an de7iya ubbabaa , abbaanne abban de7iya ubbabaa , medhdhida meri merinawu de7iya xoossaa sunttan caaqqiis . yaatidi , &quot; wodee wuranawu gam77enna .
shin laappuntta kiitanchchay ba malkkataa punniyo wode , xoossay hananabaa yootiya ba ashkkaratuyyo qaalaa yooti wottidoogaadankka , i xuurido xuuray polettana &quot; yaagiis .
hegaappe guyyiyan , saluwaappe haasayishin taani siyido cenggurssay naa77anttuwaa zaaridi tana , &quot; abbaa bollaaninne biittaa bollan eqqida kiitanchchaa kushiyan dooya de7iya xaatta woraqatiyo baada ekka &quot; yaagishin siyaas .
taani he kiitanchchaakko baada , guutta xaatta woraqatiyo taayyo immana mala , a oychchaas . i tana , &quot; ekkada ma; woraqatiyaa ne uluwaa camettana; shin ne doonan eessadan , a mal77ana &quot; yaagiis .
yaagin , taani kiitanchchaa kushiyaappe he guutta xaatta woraqatiyo ekkada maas; ta doonan woraqatiyaa eessadan mal77aasu . shin taani miidoogaappe guyyiyan , ta ulo giddoy cammiis .
qassikka tana , &quot; yara ubbaabaa , zare ubbaabaa , dumma dumma biittaa qaalaabaanne kawotubaa neeni hananabaa naa77anttuwaa haasayanawu bessees &quot; yaagiis .
hegaappe guyyiyan , shombboqo milatiya likkiyo xam77ay taassi imettiis . imettin tana giidoogee hagaa; &quot; baada xoossaa beeta maqidasiyaanne yarshshiyoosaa likka . hegan goynniyaageetakka payda .
shin beeta maqidasiyawu kare baggaa agga baya; hegaa likkoppa . ayssi giikko , he sohoy ayhuda gidenna asawu imettiis . ayhuda gidenna asay geeshsha katamaa oytamanne naa77u aginawu yedhdhana .
taani waaruwaa maayida ta naa77u markkata kiittana; eti issi sha7anne naa77u xeetanne usuppun tammu gallassan xoossaa kiitaa yootana &quot; yaagiis .
he naa77u markkati ha sa7aa godaa sinttan eqqiya naa77u wogaratanne xomppiyaa wottiyo naa77u ballata .
ooninne eta qohanawu koyikko , eta doonaappe tamay kiyees; kiyidi eta morkketakka xayssees . qassi ooninne eta qohanawu koyikko , hegaadankka hayqqana .
eti xoossaa kiitaa yootiyo wodiyan iray bukkennaadan , saluwaa gorddanawu etayyo maatay de7ees . etawu haattaa suutta kessiyo maataykka de7ees; qassi eti banttana koshshiyo wode , sa7aa dumma dumma boshan dechchanawu etayyo maatay de7ees .
eti bantta markkatettaa wurssidoogaappe guyyiyan , ciimma ollaappe pude kiyiya do7ay etaara olettana . he do7ay eta xoonidi worana .
eta goday masqqaliyaa bollan misimaariyan xishettidi kaqettido katamaa wogga ogiyan eta ahay zin77ana . he katamay leemisuwan sadooma woy gibxxe geetettidi xeesettees .
qassi yara ubbaappe , qommo ubbaappe , dumma dumma biittaa qaalaappenne zare ubbaappe yiida asay eta ahaa heezzu gallassanne baggaa be7ana . ahay moogettenna mala , he asay diggana .
sa7an de7iya asay ha hananabaa yootiya naa77u asatu hayquwan ufayttana . asay eta hayquwaa masqqaladan bonchchana; issoy issuwaayyo immiyoobaakka kiittana . ayssi giikko , sa7an de7iya asaa eti daro metoyidosona .
heezzu gallassaappenne baggaappe guyyiyan , de7o ayyaanay xoossaa matappe yiidi , etan geliis; gelin eti denddi eqqidosona . eta be7ida ubbay iita yashsha yayyiis .
hegaappe guyyiyan , he hananabaa yootiya naa77u asati saluwaappe , &quot; haa pude kiyite &quot; giya wolqqaama cenggurssaa siyidosona . bantta morkketi banttana xeellishin , eti shaaran gelidi , pude saluwaa biidosona .
he saatiyan biittay wolqqappe qaaxxiis; qaaxxin katamaappe tammantta kushee xayiis . qassi biittaa qaattan laappun sha7u asay hayqqiis . hayqqennan attida asay keehi kokkori yayyidi , saluwaa xoossaa gitatettaa sabbiis .
naa77antto aayye7ana giyoogee aadhdhiis . shin akeekite; heezzantto aayye7ana giyoogee eesuwan yaana .
hegaappe guyyiyan , laappuntta kiitanchchaykka ba malkkataa punniis . saluwan , &quot; sa7aa kawotettay ha77i nu godaassanne a kiristtoosassa; qassi merinaappe merinaa gakkanaassi i haarana &quot; yaagiya wolqqaama cenggurssay siyettiis .
siyettin bantta araatan uttida laatamanne oyddu cimati xoossaa sinttan duge gufannidi , xoossaayyo goynniiddi hagaadan yaagidosona;
&quot; ha77i de7iyaagoo , kaseesappekka de7iyaagoo , godawu , ubbaappe wolqqaama xoossawu , neeyyo gita wolqqay de7iyo gishshawunne neeni haaranawu doommido gishshawu , nuuni nena galatoos .
ayhuda gidenna asay hanqqettiis; ne hanqqoykka gakkiis . hayqqidaageeti pirddettiyo wodee ha77a; qassi neeni ne ashkkaratuyyo , hananabaa yootiyaageetuyyo , geeshshatuyyo , ne sunttawu yayyiyaageetuyyo , xoqqatuyyoonne ziqqatuyyo eta oosuwaadan immiyo wodeekka ha77a . sa7aa xayssiyaageetakka neeni xayssiyo wodee ha77a &quot; yaagidosona .
saluwan de7iya xoossaa beeta maqidasee dooyettiis; a beeta maqidasiyan xoossaa maachchaa taabootay beettiis . qassi wolqqanttay wolqqammiis; gunttay siyettiis; daday xuuqqiis; biittay qaaxxiis; shachchaykka shacciis .
hegaappe guyyiyan , saluwan wolqqaama malaatay beettiis . awaa maayida issi mishiriyaa , aginaa bolli eqqidaara , tammanne naa77u xoolintte akiliiliyaa ba huuphiyan wottidaara hegan de7awusu .
he mishiriyaa shahaara; o maaretay oyqqidi , leessoy un77ettin waassaasu .
hara issi wolqqaama malaatay saluwan beettiis . tammu kaciyaara de7iya laappun huuphiyan akiliiliyaa wottida issi gita zo7o miimminttee de7ees .
he miimminttee ba goynan heezzantto kushe xoolinttiyaa saluwaappe dafidi , sa7an oliis . he miimminttee yeletti wodhdhosaarakka na7aa mi bayanawu yelana haniya maccaasee sinttan eqqiis .
mishiriyaa attuma na7aa , ayhuda gidenna asaa ubbaa birata xam77an haaranaagaa yelaasu . shin na7ay xoossaakkonne a araataakko , pude eesuwan ehettiis .
ehettin mishiriyaa issi sha7anne naa77u xeetanne usuppun tammu gallassawu miziiddinne ushshiiddi wottanawu xoossay giigissi wottido sohuwaa bazzuwaa baqataasu .
hegaappe guyyiyan , saluwan olay denddiis . mikaa7eeli ba kiitanchchatuura issippe miimminttiyaara olettiis; miimmintteekka ba kiitanchchatuura gididi , zaarettidi olettiis .
shin miimminttee xoonettiis . xoonettin miimminttiyaassinne a kiitanchchatussi saluwan sohoy xayiis .
gita miimminttee , xalahe halaqaa woykko seexaanaa giyoogee , beni shooshshay , sa7a ubbaa balettiyaagee olettiis; i ba kiitanchchatuura issippe duge sa7awu olettiis .
hegaappe guyyiyan , taani saluwaappe hagaadan yaagiya cenggurssaa siyaas; &quot; xoossaa atotettay ha77i yiis . xoossay bawu kawo gidiyoogaadankka ba wolqqaa bessiis; a kiristtoosi ba maataa bessiis . ayssi giikko , qamminne gallassi xoossaa sinttan eqqidi , nu ishantta mootiyaagee saluwaappe duge olettiis .
nu ishantti dorssaa suuttaaninne bantta tumu markkatettan miimminttiyaara olettidi xoonidosona . qassi eti bantta shemppuwaa aatti immiyoogawu qarettibookkona .
hegaa gishshawu , saluwawunne salo giddon de7iyaageetoo , ufayttite . shin sa7awunne abbawu aayye7ana ! ayssi giikko , xalahe halaqay baayyo guutta wodee attidoogaa eriyo gishshawu , wolqqaama hanqquwaara duge inttekko wodhdhiis &quot; yaagiis .
qassi miimminttee bana duge sa7aa olidoogaa be7idoogaappe guyyiyan , he attuma na7aa yelida mishiriyo yedetaa doommiis .
mishiriyo shooshshay qohenna mala , heezzu layttaanne baggaa mayddanne uyaydda a naagettiyoosaa bazzo paallada baana mala , naa77u wolqqaama argganttaa qefee iyyo imettiis .
hegaappe guyyiyan , mishiriyo di7oy di77idi efaana mala , shooshshay shaafaa haattaa keena haattaa ba doonaappe mishiree geeduwan gussiis .
shin biittay mishiriyo maaddiis; biittay ba doonaa dooyidi , miimminttiyaa doonaappe kiyida haattaa mitti aggiis .
miimminttee mishireeyyo daro hanqqettiis; hanqqettidi , i zareta xoossaa azazuwaa naagiya ubbatanne yesuusi qonccissido tumaayyo ammanettiyaageeta olanawu biis . biidi abbaa doonan de7iya shafiyan eqqiis .
hegaappe guyyiyan , issi do7ay abbaappe kiyishin , taani be7aas . ayyo tammu kaceenne laappun huuphee de7ees; a tammu kaciyaa bollan tammu akiliilee de7ees . a huuphiyankka cashshaa sunttay xaafetti uttiis .
taani be7ido do7ay maahe milatees; a tohoy beeriyaa giyo iita do7aa tohuwaa milatees; a doonay gaammo doona milatees . miimminttee ba wolqqaa , ba araataanne ba gita maataa he do7aayyo immiis .
he do7aa huuphetuppe issoy hayqqidabaa milatiyaagaa taani be7aas; shin woriya masunttay paxiis . sa7aa asay ubbay garamettidi , he do7aa geeduwaa kaalliis .
miimminttee ba maataa do7aayyo immido gishshawu , asay ubbay miimminttiyaayyo goynniis . qassi he asay , &quot; do7aa malay oonee ? aara olettanawu ooni danddayii ? &quot; yaagiiddi , do7aayyo goynniis .
he do7aayyo pala yohuwaanne cashshaa haasayiyo doonay imettiis . oytamanne naa77u aginaayyo oottana mala , ayyo maatay imettiis .
he do7ay xoossaa , a sunttaa , i de7iyoosaanne saluwan de7iya ubbata qanggettaa doommiis .
he do7ay geeshshatuura olettidi , eta xoonana mala , ayyo maatay imettiis . qommo ubbaa , yara ubbaa , dumma dumma biitta qaala ubbaanne zare ubbaa haariyo maatay ayyo imettiis .
sa7ay merettanaappe kase shuhettida dorssaa de7o maxaafan sunttay xaafettibeenna asay , sa7an de7iyaagee ubbay , he do7aayyo goynnana .
siyiya haytti de7iyo uray siyo .
omoodettana asi de7ikko , ooninne omoodettana . bisuwan shuhettana asi de7ikko , ooninne bisuwan shuhettana . geeshshatu danddayaynne ammanoy hagan erettana .
hegaappe guyyiyan , hara do7ay sa7aappe kiyiyaagaa taani be7aas . dorssa kace milatiya naa77u kacee ayyo de7ees; qassi he do7ay miimminttiyaadan haasayiis .
he do7ay koyro do7aa gita maataa ubbaa a sinttan oottiis . sa7aynne sa7an de7iya asay ubbay woriya masunttay paxido koyro do7aayyo goynnana mala , he do7ay godatiis .
he naa77antto do7ay gita malaatata oottiis; haray atto tamaa saluwaappe asa ubbaa sintti sa7aa wottana gakkanaassi malaatata oottiis .
koyro do7aa sinttan oottanawu , ayyo imettida malaatatun sa7an de7iya asa ubbaa i balettiis . bisuwan masunxxikkonne paxa de7iya koyro do7aa bonchchuwawu misiliyaa giigissanaadan , sa7aa asa ubbaayyo naa77antto do7ay yootiis .
qassi koyro do7aa misilee haasayanaadaaninne baayyo goynnenna ubbaa woranaadan , naa77antto do7ay ba shemppuwaa koyro do7aa misiliyan shemppi gelissanawu azazettiis .
asay ubbay gitaynne guuttay , manqqoynne duree , goqinne ayllee ba ushachcha kushiyan woy ba som77uwan malaataa wottanaadan , he naa77antto do7ay godatiis .
he do7aa sunttay woy a sunttaa paydoy de7iyo malaati baynna asi ooninne bayzzanawunne shammanawu danddayenna .
aadhdhida eratettay hagan de7ees . eratettay de7iyo ooninne he do7aa payduwaa birshshettaa ero; ayssi giikko , he paydoy issi asa sunttaa . a paydoy usuppun xeetanne usuppun tammanne usuppuna .
hegaappe guyyiyan , taani be7aas . be7ite , dorssay xiyoone deriyaa bolli eqqiis . a sunttaynne a aawaa sunttay som77uwan xaafettido , issi xeetanne oytamanne oyddu sha7u asati aara issippe de7oosona .
saluwaappe kixa haatta gunttanne dada guntta milatiya wolqqaama cenggurssaa taani siyaas . qassi taani siyido cenggurssay diittaa diixxiyaageeti bantta diittaa diixxin siyettiya cenggurssaa milatees .
issi xeetanne oytamanne oyddu sha7u asati kawotaa araataa sinttan , oyddu paxa de7iya meretatu sinttaaninne cimatu sinttan eqqidosona . eqqidi sa7aappe wozettida etappe attin , haray ooninne tamaaranawu danddayenna ooratta mazamuriyaa yexxidosona .
hageeti geeshsha asata gidiyo gishshawu , maccaasaara gayttidi banttana tunissibookkona . dorssay biyoosaa ubbaa eti kaalloosona . eti xoossaassinne dorssaassi bayra gidanawu , sa7aa asa giddoppe wozettidaageeta .
eti mulekka worddoti erokkona; etan mooroy baawa .
sa7an de7iya asa ubbaayyo , zare ubbaayyo , qommo ubbaayyo , dumma dumma biittaa qaala ubbaayyoonne yara ubbaayyo merinaa wonggeliyaa mishiraachchuwaa awaajjanawu , bolla saluwan paalliya hara kiitanchchaa taani be7aas .
he kiitanchchay ba qaalaa xoqqu oottidi , &quot; xoossaayyo yayyite; a bonchchite . ayssi giikko , sa7aa asa i pirddiyo saatee gakkiis . saluwaa , sa7aa , abbaanne haattaa pulttuwaa medhdhida xoossaayyo goynnite &quot; yaagiis .
hara naa77antto kiitanchchay , &quot; bana ziittiyo woyne eessaa asa zare ubbaa ushshida gita baabiloona kunddaychchaasu; kunddaychchaasu ! &quot; yaagiiddi , koyro kiitanchchaa kaalliis .
heezzantto kiitanchchay ba qaalaa xoqqu oottidi , hagaadan yaagiiddi , koyro naa77u kiitanchchata kaalliis; &quot; do7aayyoonne a misiliyaayyo goynniya ooninne qassi a malaataa ba som77uwan woy ba kushiyan wottiya ooninne de7ikko ,
xoossay ba wolqqaama hanqquwaa burccukkuwan kunttido hanqquwaa woyne eessaa i uyana . hegaa oottida ubbay geeshsha kiitanchchatu sinttaaninne dorssaa sinttan , tamaaninne dinniyan paxa kaa7ettana .
eta paxa kaa7iya tamaa cuway meri merinawu cuwattana . do7aayyoonne he do7aa misiliyaayyo goynniya ooyyoonne qassi he do7aa sunttaa malaataara de7iya ooyyoonne qamminne gallassi shemppoy baawa &quot; yaagiis .
xoossawu azazettiyaanne yesuusayyo ammanettiya geeshshati danddayiyo danddayay hagaana .
hegaappe guyyiyan saluwaappe , &quot; hagaa xaafa; hagaappe sinttawu godan hayqqiyaageeti anjjettidaageeta &quot;; yaagiya cenggurssaa taani siyaas . ayyaanay , &quot; tuma; eti bantta daafuraappe shemppana; ayssi giikko , eta oosoy eta kaallana &quot; yaagees .
qassikka taani be7aas . be7ite , bootta shaaray de7ees . shaaraa bollan asa na7aa milatiyaagee uttiis; a huuphiyan worqqa akiliilee , qassi a kushiyan qara baacay de7ees .
hara kiitanchchay beeta maqidasiyaappe kiyidi , shaaraa bollan uttidaagaayyo ba qaalaa xoqqu oottidi , &quot; cahaa saatee gakkido gishshawu , ne baacaa yeddada kattaa cakka; ayssi giikko , sa7aa kattay meliis &quot; yaagiis .
yaagin shaaraa bollan uttidaagee , ba baacaa sa7aa yeddidi , sa7aa kattaa cakkiis .
qassikka saluwan de7iya beeta maqidasiyaappe hara kiitanchchay kiyiis; ayyookka qara baacay de7ees .
tamawu alaafetettay de7iyo hara kiitanchchay yarshshiyoosaappe kiyiis; kiyidi qara baacay de7iyo kiitanchchaayyo ba qaalaa xoqqu oottidi , &quot; woyniyaa ayfee teerido gishshawu , ne qara baacaa yeddada , sa7an de7iya woyniyaa turaappe mor77iyaa qanxxa ! &quot; yaagiis .
he kiitanchchay ba baacaa sa7aa yeddidi , sa7an de7iya woyniyaappe mor77iyaa qanxxiis; qanxxidi xoossaa gita hanqquwaa he woyniyaa gum77iyoosan yeggiis .
katamaappe gaxan de7iya woyniyaa ayfiyaa gum77iyoosan woyniyaa ayfee gum77ettiis . suuttay kiyidi , he woyniyaa gum77iyoosaappe heezzu xeetu kilo meetire keenaa haakkidi , parawu puuluwaa gakkiyaagaa keenaa deellidi xoqqu giis .
taani saluwan hara gitanne garamissiya malaataa be7aas . xoossaa hanqqoy eta bollan polettiyo gishshawu , wurssetta laappun boshaara de7iya laappun kiitanchchati de7oosona .
qassikka taani burccukko abba milatiyaagaa tamaara walakettidaagaa be7aas . qassi do7aa , a misiliyaanne a sunttaa qoodaa xoonidaageeta be7aas . xoossay etayyo immido diittata oyqqidi , burccukko milatiya abbaa matan eti eqqidosona .
eti xoossaa ashkkaraa muuse mazamuriyaanne dorssaa mazamuriyaa hagaadan yexxidosona . &quot; godawu , ubbaappe wolqqaama xoossawu , ne oosoy gitanne garamissiyaagaa . asa zare ubbaa kawuwawu , ne ogee xillonne tuma .
godawu , neeyyo yayyennaynne ne sunttaa bonchchennay oonee ? ayssi giikko , geeshshay ne xalaalaa . asa zare ubbay yiidi , ne sinttan goynnana; ayssi giikko , ne xillo oosoy ubbaayyo qoncciis &quot; yaagidi zammaroosona .
hegaappe guyyiyan , taani saluwan de7iya beeta maqidasee dooyettidaagaanne a giddon de7iya markkatettaa dunkkaaniyaa be7aas .
laappun boshaara de7iya laappun kiitanchchati beeta maqidasiyaappe kiyidosona . eti liinuwaa giyo kiriyan dadettida , phoolidi booxxiya maayuwaa maayidosona; bantta tiraa worqqa danccuwan yuushshi aattidi qachchidosona .
paxa de7iya oyddu meretatuppe issoy , meri merinawu gakkanaassi de7iya xoossaa hanqqoy kumido laappun worqqa kereta laappun kiitanchchatuyyo immiis .
xoossaa bonchchuwaappenne a wolqqaappe yiida cuway beeta maqidasiyaa kumiis . laappun kiitanchchati ehiido laappun boshati polettana gakkanaassi , beeta maqidasiyaa ooninne gelanawu danddayibeenna .
hegaappe guyyiyan , laappun kiitanchchatuyyo , &quot; biidi xoossaa hanqquwaa laappun keriyaappe sa7an gussite &quot; yaagidi , beeta maqidasiyaappe haasayiya wolqqaama cenggurssaa taani siyaas .
koyro kiitanchchay biidi , ba keriyan de7iyaagaa sa7an gussiis; gussin do7aa malaatay de7iyoogeetu bollinne he do7aa misiliyaayyo goynniyaageetu bolli pala sakkiya masunttay kiyiis .
naa77antto kiitanchchay ba keriyan de7iyaagaa abban gussiis; gussin abbaa haattay hayqqida asa suutta milatiis . qassi abban de7iya mereta ubbaykka hayqqi bayiis .
heezzantto kiitanchchay ba keriyan de7iyaagaa shaafatuuninne pulttotun gussiis; gussin eti suutta gididosona .
haattawu halaqatiya kiitanchchay hagaadan yaagishin , taani siyaas; &quot; kasekka ha77ikka de7iya godawu , geeshshawu , ha pirddaa pirddido gishshawu , neeni xillo .
eti geeshshatu suuttaanne hananabaa yootiyaageetu suuttaa gussido gishshawu , neeni eta ushshanawu suuttaa etawu immadasa . eti banttawu bessiyaabaa ekkidosona &quot; yaagiis .
yarshshuwaa yarshshiyoosaappe , &quot; godawu , ubbaappe wolqqaama xoossawu , ne pirdday tumanne xillo ! &quot; yaagiya cenggurssaa taani siyaas .
oyddantto kiitanchchay ba keriyan de7iyaagaa awa ayfiyaa bollan gussiis; gussin ba tamaa mishuwan asaa xuugganawu , awa ayfiyaayyo maatay imettiis .
asay wolqqaama mishuwan xuugettiis; xuugettidi ha boshatu bollan maatay de7iyo xoossaa sunttaa qanggiis . shin ba nagaraappe simmibeennanne xoossaa gitatettaakka bonchchibeenna .
ichchashantto kiitanchchay ba keriyan de7iyaagaa do7aa kawotaa araataa bolli gussiis; gussin he do7aa kawotettay xumiis . asay ba seelaa gishshawu , ba inxxarssaa sa77iis .
qassi asay ba seelaa gishshawunne ba masunttaa gishshawu saluwaa xoossaa qanggiis . shin ba oottido nagaraappe simmibeenna .
usuppuntta kiitanchchay ba keriyan de7iyaagaa wogga efiraaxiisa giyo shaafan gussiis; gussin arshsho baggappe yaana kawotuyyo ogee giiganaadan , haattay meliis .
hegaappe guyyiyan , taani shodhdhe milatiya heezzu tuna ayyaanati miimminttiyaa doonaappe , do7aa doonaappenne wordduwaa hananabaa yootiyaagaa doonaappe kiyishin be7aas .
eti xoossay oottiyo malaataa oottiya xalahetu ayyaanata . he heezzu iita ayyaanati ubbaappe wolqqaama xoossaa gita gallassan , sa7aa kawota ubbaa olaayyo shiishshanawu baana .
&quot; be7a , taani kaysodan yaana . asa sinttan kallo hemettidi yeellatenna mala , xiskkennan ba maayuwaa maayidi naagiya uray anjjettidaagaa ! &quot; yaagiis .
he iita ayyaanati kawota ibraysxxe qaalan armmageedoona giyo sohuwaa shiishshidosona .
laappuntta kiitanchchay ba keriyan de7iyaagaa carkkuwan gussiis; gussin , beeta maqidasiyan de7iya araataappe , &quot; polettiis &quot; yaagiya wolqqaama cenggurssay yiis .
hegaappe guyyiyan , wolqqanttay wolqqammiis; gunttay siyettiis; dadaykka xuuqqiis . qassi biittay pala qaattaa qaaxxiis . asi sa7an merettoosappekka biittay hegaa mala qaattaa qaaxxi erenna; hegee ubbaappe aadhdhida qaatta .
gita katamay heezzu kiyidi za77iis . biitta ubban de7iya katamati xayidosona . xoossay gita baabiloono qoppidi , ba iita hanqquwaa woyne eessay kumido burccukkuwaappe woyne eessaa baabiloono ushshiis .
haruuro ubbay xayiis; dereekka beettibeenna .
asa bolli ishatamu kilo keenaa deexxiya wolqqaama shachchay saluwaappe wodhdhiis . asay he shachchaa boshaa gishshawu , xoossaa qanggiis; ayssi giikko , boshay daro wolqqaama .
hegaappe guyyiyan , laappun kereti de7iyo laappun kiitanchchatuppe issoy taakko yiidi , tana hagaadan yaagiis; &quot; haa ya; daro shaafatu lanqqiyan de7iya shaaramuxiyaa , gita katamiyaa , waana qaxxayettiyaakko , taani nena bessana .
sa7an de7iya kawoti iira shaaramuxidosona; sa7an de7iya asaykka o shaaramuxiyo woyne eessaa uyidi mattottidosona &quot; yaagiis .
he kiitanchchay tana geeshsha ayyaanan bazzo ekki efiis . hegan taani issi mishiriyo cashsha sunttay bolla ubban xaafetti uttido zo7o do7aa toggidaaro be7aas; he do7aayyo laappun huupheenne tammu kacee de7ees .
he mishiriyaa teera ochchaa milatiya maayuwaanne zo7o maayuwaa maayaasu; a qassi worqqan , bonchcho shuchchaaninne inqquwaa giyo al77o shuchchan alleeqettaasu . a shaaramuxiyo tunabaynne sheneyiyaabay kumido worqqa burccukkuwaa ba kushiyan oyqqaasu .
i som77uwan xuura yoho birshshettay de7iyo sunttay , &quot; gita baabiloono; sa7an de7iya shaaramuxatuyyoonne sa7an de7iya tunabawu aayyiyo &quot; yaagiyaagee xaafetti uttiis .
qassi he mishiriyaa geeshshatu suuttaanne yesuusayyo markkattishin woridoogeetu suuttaa uyada mattottidaaro taani be7ada garamettaas .
kiitanchchay tana , &quot; neeni ayssi garamettadii ? taani neeyyo mishiree xuura yohuwaanne o tookkida laappun huupheenne tammu kacee de7iyo do7aa xuura yohuwaa odana .
neeni be7ido do7ay kase de7ees; shin ha77i baawa . he do7ay ciimma ollaappe kiyidi , bashshawu baana . sa7ay merettoosappe doommidi , de7o maxaafan eta sunttay xaafettibeenna sa7an de7iya asay do7aa be7idi garamettana . ayssi giikko , i kase de7ees; ha77i baawa; shin sinttappe yaana .
&quot; hagee aadhdhida eratettanne akeeka koyees . laappun huuphee mishiriyaa uttiyo laappun dereta; hegeeti qassi laappun kawota .
etappe ichchashu kawoti kunddidosona . issoy ha77i gakkanaassikka haarees; hinkko kawoy yiichchibeenna . i yiidi , guutta wodiyaa takkanawu bessees .
kase de7ida do7ay , ha77i baynnaagee , i ba huuphen hosppuntta do7aa . i laappun do7atuppe issuwaa; i xayanawu bees .
&quot; neeni be7ido tammu kaceti haaranawu doommibeenna tammu kawota . shin eti do7aara issippe issi saatiyawu kawotudan haaranawu etayyo maatay imettana .
etawu ubbawu issi qofay de7ees; eti bantta wolqqaanne bantta maataa do7aayyo immana .
eti dorssaara olettana; shin dorssaynne dorssaara de7iyaageeti , i xeegidoogeetinne dooridoogeeti , a kaalliya ammanettidaageeti , he kawota xoonana; ayssi giikko , i godatu godaanne kawotu kawuwaa &quot; yaagiis .
kiitanchchay qassikka tana hagaadan yaagiis; &quot; shaaramuxiyaa uttido he neeni be7ido haattati yarata , daro asaa , asa zaretanne dumma dumma biitta qaala .
qassi neeni be7ido tammu kaceenne do7ay shaaramuxiyo ixxana . eti iyyo de7iya ubbabaa ekkirggana . qassi o kallo ashshananne i ashuwaa mirggana; yaatidi eti o taman xuuggana .
ayssi giikko , xoossaa qaalay tumattana gakkanaashin , eta qofay issuwaa gidanaadan , eti bantta haariyo wolqqaa do7aayyo immanaadaaninne xoossay qoppidoogaa eti oottanaadan , eta wozanan xoossay amuwaa wottiis .
&quot; he neeni be7ido mishiriyaa sa7aa kawota haariya gita katamiyo &quot; yaagiis .
hegaappe guyyiyan , gita maatay de7iyo hara kiitanchchay saluwaappe wodhdhishin , taani be7aas . he kiitanchchaa bonchchoy sa7aa poo7issiis .
he kiitanchchay ba qaalaa xoqqu oottidi , &quot; a kunddaasu ! gita baabiloona kunddaychchaasu ! baabiloona xalaheti aqiyo soho gidaasu; iita ayyaanati ubbatinne ixxiyo iita kafoti ubbati iini de7oosona .
ayssi giikko , asa zare ubbaa ba shaaramuxiyo wolqqaama woyne eessaa ushshaasu . sa7aa kawoti iira shaaramuxidosona . i ishalo wolqqaa gaasuwan sa7an de7iya zal77anchchati duretidosona &quot; yaagiis .
hegaappe guyyiyan , taani saluwaappe hagaadan yaagiya hara cenggurssaa siyaas; &quot; ta asawu , ippe kiyite ! i nagaraa iira koxxoppite ! i qixaatiyaa shaakkoppite .
ayssi giikko , i nagaray saluwaa gakkanawu dooretti uttiis . xoossay i iita mooruwaa hassayiis .
a immidoogaa keenaa zaaridi , iyyo immite . a oottidoogaayyo naa77u kushiyaa iyyo qanxxite . a intteyyo giigissido ushshaappe naa77u kushe mattoyiya ushshaa i burccukkuwaa kunttite .
a bonchchettidoogaanne ishalidoogaa keenaa o tuggayitenne kayyoyite . a ba wozanan , taani kaweedan uttays; taani azini baynna maccaasa gidikke; qassi mulekka kayyottikke yaagawusu .
hegaa gishshawu , i bosha ubbay harggee , kayyoynne koshay o issi gallassi oyqqana . qassi a taman xuugettana; ayssi giikko , i bolli pirddiya xoossay wolqqaama &quot; yaagiis .
sa7aa kawoti , iira shaaramuxidi ishalidaageeti he katamiyaa xuugettin , kiyiya cuwaa be7ido wode , katameeyyo eti waassananne yeekkana .
eti he katamee sahuwawu yayyido gishshawu , haakki eqqidi , &quot; ha gita katamee ! wolqqaama katamee ! baabiloonee , neeyyo aayye7ana ! neeni ay mala tuggataneeshsha . neeni issi saate giddon ne pirddaa ekkadasa &quot; yaagana .
eta markkabiyaa caanaa hagaappe sinttanawu shammiyaabi baynna gishshawu , sa7an de7iya zal77anchchati he katameeyyo waassananne kayyottana .
eta worqqaa , biraa , bonchcho shuchchaa , inqquwaa giyo al77o shuchchaa , teera ochcha milatiya maayuwaa , liinuwaa mala maayuwaa , haariyaa giyo maayuwaa , zo7o maayuwaa , ubba qommo sawiya mittaa , ubba qommuwan oottido zaaliyaa , al77o mittaa , nahaasiyaa , birataa , ibinabaradiyaa giyo shuchchaa ,
qarafaa , qimamiyaa , ixaanaa , karbbiyaa , tiyettiyo shittuwaa , woyne eessaa , zaytiyaa , liiqida xiilliyaa , gisttiyaa , miizzaa , dorssaa , paraanne paray goochchiyo gaariyaa , eta aylletanne haray atto asa shempponne shammiyaabi baawa .
zal77anchchati mishireeyyo , &quot; neeni amottido lo77obay ubbay neeppe haliichchiis . ne aqoynne alleeqettiyoobay ubbay xayiichchiis . neeni naa77antto eta mulekka demmakka &quot; yaagidosona .
he katamen zal77idi duretida zal77anchchati i sahuwawu yayyidi , ippe haakkidi eqqana . eti yeekkananne kayyottana .
qassi , &quot; liinuwaa giyo kiriyan dadettida maayuwaa , teera ochcha milatiya maayuwaanne zo7o maayuwaa maayada , worqqa alleequwan , bonchcho shuchchaaninne inqquwaa giyo al77o shuchchan alleeqettida , he gita katameeyyo aayye7ana !
hagaa keena gita aqo ubbay issi saate giddon ippe xayi aggiis &quot; yaagidosona . markkabiyaa laaggiya ubbati , markkabiyan biya ubbati , markkabiyan oottiya ubbatinne abban ootti go7ettiya ubbati haakki eqqidosona .
eqqidi , he katamiyaa xuugettin kiyiya cuwaa be7ido wode bantta qaalaa xoqqu oottidi , &quot; ha gita katamiyo milatiya katami mulekka baawa &quot; yaagidosona .
eti bantta huuphiyan buhiyaa qolidi , waassidosonanne kayyottidosona; &quot; abban markkabeti de7iyo ubbaa ba aquwan dureyida gita katameeyyo aayye7ana ! qassi iyyo de7iyaabay ubbay issi saate giddon xayi bayiis &quot; yaagidosona .
he katamiyaa xayido gishshawu , saluwawu , ufaytta ! geeshshatoo , yesuusi kiittidoogeetoo , hananabaa yootiyaageetoo , ufayttite ! ayssi giikko , a inttena oottidobaa gishshawu xoossay o pirddiis .
hegaappe guyyiyan , wolqqaama kiitanchchay woxa milatiya gita shuchchaa denttidi , abban oliis . olidi hagaadan yaagiis; &quot; gita katamiyaa baabiloona sugin , hagaadan kunddana; a hachchippe sinttanawu mulekka beettukku .
diittaa diixxiyaageetunne mazamuriyaa yexxiyaageetu , pulaaliyaanne malkkataa punniyaageetu cenggurssay hannippe hini baggan ne giddon mulekka siyettenna . kushe hiilla eriya ooninne naa77antto mulekka de7enna . woxa cenggurssaykka hagaappe sinttanawu ne giddon siyettenna .
xomppiyaa poo7oykka naa77anttuwaa ne giddon poo7enna . machchiyaagaa cenggurssaynne bullashettiyaari cenggurssay sinttanawu ne giddon siyettenna . ne zal77anchchati sa7a ubban erettida wolqqaamata . ne bitiyoogan asa zare ubbay cimettiis &quot; yaagiis .
hananabaa yootiyaageetu suuttay , geeshshatu suuttaynne sa7an worido ubbatu suuttay iini beettido gishshawu , baabiloona qaxxayettaasu .
hegaappe guyyiyan , saluwan daro asaa wocamadan wocamiya wolqqaama cenggurssay hagaadan yaagiyaagaa taani siyaas; &quot; xoossaa galatay gakko . atotettay , bonchchoynne wolqqay nu xoossaassa .
a pirdday tumanne xillo . shaaramuxada sa7aa tunissida wolqqaama shaaramuxiyo xoossay pirddiis; xoossaa ashkkarata a worido gishshawu , xoossay o qaxxayiis &quot; yaagiis .
asay naa77anttuwaakka ba qaalaa xoqqu oottidi , &quot; xoossaa galatay gakko . he katamiyaa meri merinawu cuwattana &quot; yaagidosona .
laatamanne oyddu cimatinne paxa de7iya oyddu meretati kawotaa araatan uttida xoossaayyo gufannidi , &quot; amin77i . xoossaa galatay gakko &quot; yaagidi goynnidosona .
hegaappe guyyiyan , &quot; xoossaa ashkkara ubbay , xoossaayyo yayyiya guuttay gitay ubbay nu xoossaa galatite &quot; yaagiya cenggurssay kawotaa araataappe kiyiis .
hegaappe guyyiyan , daro asadan wocamiya , wolqqaama shaafadan guummiya , wolqqaama dadaadan xuuqqiya cenggurssaa taani siyaas . he cenggurssay , &quot; xoossaa galatay gakko . ayssi giikko , nu goday , ubbaappe wolqqaama xoossay kawotiis .
dorssaa bullachchaa gallassay gakkido gishshawunne bullashettiyaarakka bullachchaayyo bana giigissido gishshawu , nuuni pashkkoosinne ufayttoos; qassi dorssaa bonchchoos .
bullashettiyaariyyo maayanawu liinuwaa giyo kiriyan dadettida phooliya bootta maayoy imettiis &quot; yaagishin , taani siyaas . liinuwaa giyo kiriyan dadettida maayoy geeshshatu xillo oosuwaa .
hegaappe guyyiyan , kiitanchchay tana , &quot; dorssaa bullachchaayyo xeesettidaageeti anjjettidaageeta yaagada xaafa &quot; yaagiis . he kiitanchchay qassikka tana , &quot; hagee xoossaa tumu qaalaa &quot; yaagiis .
yaagin taani ayyo goynnanawu a tohuwan kunddaas . shin i tana , &quot; hegaa oottoppa . taani ne malanne yesuusi etayyo qonccissido tumatettaa oyqqida ne ishanttu ubbaa mala ashkkara . xoossaayyo goynna &quot; yaagiis . ayssi giikko , yesuusi qonccissido tumatettay hananabaa yootiyaageeta denttettiyaagaa .
yaatin , saloy dooyettidaagaa taani be7aas . hegan bootta paray de7ees; he paraa toggidaagaa ammanettiyaagaanne tumanchchaa giidi xeegettees . toggidaagee xillotettan pirddeesinne ba olaakka olettees .
a ayfee tama laco milatees; qassi i ba huuphiyan daro akiliiliyaa wottiis . a bolli xaafetti uttida sunttay de7ees; shin he sunttay aybakkonne appe attin , ooninne erenna .
i maayido maayoy suuttan naaqqi kessidoogaa . a sunttaykka xoossaa qaalaa .
saluwaa wotaaddarati bootta geeshsha liinuwaa giyo kiriyan dadettida maayuwaa maayidi , bootta parata toggidi , a geeduwaa kaalloosona .
asa zareta i dechchana qara bisoy a doonaappe kiyees . birata dullan asaa i haarana . ubbaappe wolqqaama xoossaa hanqquwaa eessay buulettiyoosan woyne ayfiyaa i gum77ana .
a maayuwaa bollinne a wodiraa bolli , &quot; kawotu kawuwaanne godatu godaa &quot; yaagiya sunttay xaafetti uttiis .
hegaappe guyyiyan , taani issi kiitanchchay awan eqqidaagaa be7aas . he kiitanchchay saluwan xoqqidi paalliya kafo ubbatuyyo ba qaalaa xoqqu oottidi , &quot; haa yiite . xoossaa kahuwaayyo issisaa shiiqite .
yiidi kawotu ashuwaa , shaalaqatu ashuwaanne wotaaddaratu ashuwaa miite; paratu ashuwaanne parata toggidaageetu ashuwaakka miite; qassi asa ubbaa ashuwaa aylliyaagaanne goqaagaa , xoqqaagaanne ziqqaagaa miite &quot; yaagiis .
paraa toggidaagaaranne a wotaaddaratuura olettanawu , do7aynne sa7aa kawoti qassi eta wotaaddarati issisaa shiiqi uttidaageeta taani be7aas .
he do7ay a sinttan xoossay oottiyo malaataa oottida wordduwaa hananabaa yootiyaagaara issippe ohettiis . do7aa malaatay de7iyoogeetanne do7aa misiliyawu goynnidaageeta i balettidoogee he oottiyo malaatatuuna . do7aynne wordduwaa hananabaa yootiyaagee naa77aykka dinniyaara eexxiya tama abban paxa yegettidosona .
eta wotaaddarati paraa toggidaagaa doonaappe kiyiya bisuwan hayqqidosona . kafo ubbati eta ashuwaappe banttawu danddayido keenaa miidosona .
ciimma ollaa qulppiyaanne gita sanssalataa ba kushiyan oyqqida issi kiitanchchay saluwaappe yiyaagaa taani be7aas .
kiitanchchay miimminttiyaa , he ceega shooshshaa , xalahe halaqaa woy seexaanaa giyoogaa oyqqiis; oyqqidi sha7u layttawu qachchiis .
kiitanchchay ciimma ollan a yeggidi , sha7u layttay wuranaashin , asa zareta naa77anttuwaa balettenna mala , he ciimma ollaa qulppi gorddidi attamiis . hegaappe guyyiyan , miimminttee amarida wodiyaa birshshettanawu bessees .
hegaappe guyyiyan , taani araatatanne araatatun uttidaageeta be7aas; etayyo pirddiyo maatay imettiis . yesuusi qonccissido tumaanne xoossaa qaalaa awaajjido gishshawu , bantta qooriyaa goora7ettida asatu shemppuwaakka taani be7aas . eti do7aayyo woy do7aa misiliyaayyo goynnibookkona . eti do7aa malaataa bantta som77uwan woy bantta kushiyan wottibookkona . eti hayquwaappe denddidi , kiristtoosaara issippe kawotudan sha7u layttawu haaridosona .
hayqqidaageetuppe attidaageeti sha7u layttay wurana gakkanaashin , hayquwaappe denddibookkona . hegee koyro dendduwaa .
koyro dendduwan denddidaageeti anjjettidaageetanne geeshshata . eta bolli naa77antto hayquwawu wolqqi baawa . eti xoossaassinne kiristtoosassi qeeseta gidana; eti aara issippe sha7u layttawu haarana .
sha7u layttay wuridoogaappe guyyiyan , seexaanay qashuwaappe birshshettana .
i sa7an ubbasan de7iya asa zareta balettanawu kiyana; hegee googanne maagooga geetettiyaagaa . seexaanay abba shafe keena zareta olaayyo shiishshana .
he zareti biitta ubbaa maayidosona; maayidi geeshshatu heeraanne xoossay siiqiyo katamiyo yuuyi aadhdhi eqqidosona . shin tamay saluwaappe wodhdhidi , eta mi aggiis .
do7aynne wordduwaa hananabaa yootiyaagee yegettido dinneenne tama abban xalahe halaqay , asa zareta balettidaagee , yegettiis . eti qamminne gallassi meri merinawu paxa kaa7ettana .
hegaappe guyyiyan , taani gita bootta araataanne he araatan uttidaagaa be7aas . sa7aynne saloy a sinttappe baqatidosona; naa77antto beettibookkona .
hayqqidaageeti , gitatinne guuttati araataa sinttan eqqidaageeta taani be7aas . maxaafati dooyettidosona; hara maxaafay , de7o maxaafaykka dooyettiis . hayqqidaageeti bantta oosuwaadan , maxaafatun xaafetti uttidaagaadankka pirddettidosona .
abbay ba giddon de7iya hayqqidaageeta immiis; hayqoynne si7oolee bantta giddon de7iya hayqqidaageeta immidosona . ubbatikka bantta oosuwaadan pirddettidosona .
hegaappe guyyiyan , hayqoynne si7oolee tama abban yegettidosona . he tama abbay naa77antto hayquwaa .
de7o maxaafan ba sunttay xaafettibeenna asi ooninne tama abban yegettiis .
hegaappe guyyiyan , taani ooratta saluwaanne ooratta sa7aa be7aas . koyro saloynne koyro sa7ay xayiis . abbaykka xayiis .
geeshsha katamiyaa ooratta yerusalaama , ba azinaayyo gixxa giigida bullashettiya maccaaseedan , giiga uttidaara saluwaappe xoossaa matappe duge wodhdhiyaaro taani be7aas .
gita cenggurssay araataappe hagaadan yaagidi , haasayishin , taani siyaas; &quot; xoossaa keettay asaara de7ees; xoossay asaara issippe de7ana . eti a asa gidana; xoossay ba huuphen etaara de7ana . i eta xoossaa gidana .
xoossay eta ayfiyaappe afutta ubbaa quccana . hagaappe sinttanawu hayqoynne kayyoy woy waasoynne sahoy de7enna . ayssi giikko , ceegabay xayiis &quot; yaagiis .
araatan uttidaagee , &quot; taani ubbabaa ooraxissays &quot; yaagiis . qassikka zaarettidi tana , &quot; taani haasayiyoogee ammanettiyaagaanne tuma gidiyo gishshawu xaafa &quot; yaagiis .
qassikka tana hagaadan yaagiis; &quot; polettiis . taani alifaanne omeegaa; doomettaanne poluwaa . saamettida oonanne taani de7uwaa haattaa pulttuwaappe coo ushshana .
xooniya uray ooninne hagaa ubbaa laattana . taani ayyo xoossaa gidana; ikka ta na7a gidana .
shin yayyiyaageeti , ammanennaageeti , tunati , shemppo woriyaageeti , shaaramuxiyaageeti , bitiyaageeti , eeqassi goynniyaageetinne worddotiyaageeti ubbay de7iyo sohoy tamaynne dinnee eexxiyo abbaa gidana . hegee naa77antto hayqo &quot; yaagiis .
laappun wurssetta boshati kumido laappun kereta oyqqida laappun kiitanchchatuppe issoy taakko yiidi tana , &quot; haaya . taani nena bullashettiyaaro dorssaa keettaayyiyo bessana &quot; yaagiis .
kiitanchchay tana daro xoqqa deriyaa huuphiyaa ayyaanan kessiis . kessidi geeshsha katamiyaa , yerusalaama saluwaappe xoossaa matappe duge wodhdhiyaaro tana bessiis .
he katamiyaa xoossaa bonchchuwan poo7awusu . he katamee poo7oy yasphphiidiyaa giyo al77o shuchchaa mala; birilledan phoolawusu .
he katameeyyo tammanne naa77u penggetinne he penggetun tammanne naa77u kiitanchchati naagiyo wolqqaama adussa dirssay de7ees . penggetun tammanne naa77u israa7eela zaretu sunttay xaafetti uttiis .
arshsho baggaara heezzu penggeti de7oosona . qassi tohossa baggaara heezzu penggetinne huuphessa baggaara heezzu penggeti de7oosona . arggo baggaarakka heezzu penggeti de7oosona .
katamee dirssay dorssay kiittido tammanne naa77atu sunttay xaafettido tammanne naa77u shuchchatu bolli gimbbettiis .
tanaara haasayida kiitanchchaayyo katamiyo , i penggetanne i dirssaa likkiyo worqqa gatimay de7ees .
katameeyyo oyddu zoozee de7ees; katamee geesaynne gomppay issi mala . kiitanchchay katamiyo ba gatiman likkiis . likkin katamiyaa naa77u sha7anne oyddu xeetu kilo meetire gidaasu; katamee geesay , gomppaynne xoqqatettay issi mala .
kiitanchchay qassi dirssaakka likkiis . likkin , asa kushiyan issi xeetanne oytamanne oyddu wara gidiis . hegee ooninne likkiyo ogiyan kiitanchchay likkiina .
katamee dirssay yasphphiidiyaa giyo shuchchan direttiis . katamiyaa birilledan phooliya geeshsha worqqan oosettaasu .
katamee dirssaayyo hiixettida shuchchay bonchchettida shuchcha ubban alleeqettiis; koyro hiixettida shuchchay yasphphiidiyaa , naa77antti sampperiyaa , heezzantti kelqqedooniyaa , oyddantti baluura ,
ichchashantti sarddonkkisa , usuppuntti sarddiyoona , laappuntti kiristtilooba , hosppuntti biralle , uddufuntti tophaaziyooniyaa , tammantti kirisphphiraasisa , tammanne isiinintti yaakinttiyaa , tammanne naa77antti ametesxxinoosiyaa .
tammanne naa77u penggeti tammanne naa77u inqquwaa giyo al77o shuchcha; issi issi penggee issi inqquwan oosettiis . katamee ogee birille mala geeshsha worqqa .
goday , ubbaappe wolqqaama xoossaynne dorssay katamee beeta maqidase gidiyo gishshawu , taani he katamen beeta maqidase be7abeykke .
katameeyyo poo7iya awi woy agini koshshenna . ayssi giikko , xoossaa bonchchoy he katamen poo7ees; dorssaykka he katameeyyo xomppe .
asa zerettay katamee poo7uwan hemettana . sa7aa kawotikka bantta bonchchuwaa he katameekko ehaana .
katamee penggeti ubba gallassikka dooya de7ana; mulekka gorddettokkona . ayssi giikko , hegan qammay de7enna .
asa zeretta gitatettaynne bonchchoy he katameekko shiiqana .
shin tunabay woy kawushshabaa oottiyaagee , woy worddotiyaagee ooninne he katamiyo gelenna . qassi dorssaa de7o maxaafan sunttay xaafettidoogeetu xalaalay he katamiyo gelana .
hegaappe guyyiyan , kiitanchchay tana xoossaa kawotaa araataappenne dorssaa kawotaa araataappe goggiya birilledan phooliya de7o haattaa shaafaa bessiis .
he shaafay katamaa ogiyaa gidduwaara duge goggees . shaafaappe hefintta baggaaranne hafintta baggaara aginan issitoonne layttan tammanne naa77utoo ayfiya de7o mittay de7ees . he mittaa bonchchoy de7iyoogee , zare ubbaa harggiyaappe pattanaassa .
he kataman qanggetti aybinne de7enna . xoossaa kawotaa araataynne dorssaa kawotaa araatay he kataman de7ana . xoossaa ashkkarati xoossaayyo goynnana .
eti a som77uwaa be7ana; a sunttay eta som77uwan xaafettana .
hegaappe sinttawu hara qammi de7enna . etayyo xomppe woy awa poo7o koshshenna; ayssi giikko , goday xoossay etayyo xomppe gidana . eti meri merinawu kawotana .
hegaappe guyyiyan , kiitanchchay tana hagaadan yaagiis; &quot; ha taani haasayiyoogee tumanne ammanettiyaagaa . hananabaa yootiyaageetuyyo ba geeshsha ayyaanaa immiya goday xoossay , matan hananawu bessiyaabaa ba ashkkarata bessanawu ba kiitanchchaa kiittiis &quot; yaagiis .
yesuusi , &quot; be7a ! taani matan yaana . ha maxaafan de7iya hananabaa naagiyaageeti anjjettidaageeta &quot; yaagiis .
taani yohaannisi , ha ubbabaa siyaasinne be7aas . taani hagaa siyido wodenne be7ido wode , hegaa tana bessida kiitanchchaayyo goynnanawu , a tohuwan kunddaas .
shin kiitanchchay tana , &quot; hegaa oottoppa . taani nenadaaninne hananabaa yootiya ne ishanttudan , qassi maxaafan de7iyaabawu azazettiya ubbatudan ashkkara . xoossaayyo goynna &quot; yaagiis .
hegaappe guyyiyan , kiitanchchay tana , &quot; hanana giido ha maxaafaa qaalaa maatafan gorddoppa . ayssi giikko , ha ubbabay polettiyo wodee matattiis .
iitabaa oottiyaagee gujjidikka iitabaa ootto; tunay gujjidikka tuno . lo77obaa oottiyaagee gujjidikka lo77obaa ootto; geeshshay gujjidikka geeshsha gido &quot; yaagiis .
yesuusi , &quot; be7a ! taani matan yaana . aasa ubbawu a oosuwaadan immanawu , ta woytuwaa ekka yaana .
taani alifaanne omeegaa; koyruwaanne wurssettaa; doomettaanne poluwaa &quot; yaagiis .
bantta maayuwaa geeshshi meecciyaageeti anjjettidaageeta . de7o mittaa ayfiyaa maanawunne katamaa penggiyaara gelanawu etayyo maatay imettiis .
shin kanati , bitiyaageeti , shaaramuxiyaageeti , shemppuwaa woriyaageeti , eeqassi goynniyaageetinne bantta haasayaaninne bantta oosuwan worddotiyaageeti kareera de7oosona .
&quot; taani yesuusi , ha yohuwaa intteyyo woosa keettatun markkattana mala , ta kiitanchchaa kiittaas . taani daawita keetta yeleta . taani poo7issiya wontta bakkaalee &quot; yaagiis .
geeshsha ayyaanaynne bullashettiyaara , &quot; haaya &quot; yaagoosona . qassi hagaa siyiya ooninne , &quot; haaya &quot; yaago . saamettida asi ooninne haa yo . de7o haattaa koyiya asi ooninne coo ekko .
taani ha maxaafan xaafettida hanana giido qaalaa siyiya oonanne zorays . ooninne ha qaalaa bolli issibaa gujjikko , xoossay ha maxaafan xaafettida boshaa a bolli gujjana .
ooninne maaxafan de7iya hanana giido qaalaappe aybinne pacissikko ha maxaafaa giddon qonccissido de7o mittaa ayfiyaappene geeshsha katamaappe a gakkiya shaahuwaa xoossay pacissana .
ha ubbabawu markkattiyaagee , &quot; tuma ! taani matan yaana &quot; yaagees . amin77i . godaa yesuusaa , neeni haaya .
