WOLAYTTA SOODDO YUNBBERESTTIYAN
ISSIPPETETTAA SAYINISENNE ASUMMA KOLLOOJJIYAN
WOLAYTTATTO DOONAA LUXETTA MACARAN
HAYYO BILAWU KANEBATA
(FUNDAMENTALS OF LITERATURE)
WLL 221 
LUXISSIYO MOOJUULIYA
Xaafidaara: Alimaayo Fiqira
Goydidaagee: Lissaanu Woldemaariyama
Baraataa 2007
Wolaytta Sooddo
Ha shemppuwaa sintta qofata:  Ha shemppuwaa tamaaridi wurssidoogaappe 
simmin tamaareti: 
?	Bila xifatiyaa birshshettaa yootana
?	Bila  xifatiyaa leemiso gidiyaabata yootana
?	Bila  xifatiyaa maadota zuleyana
?	Bila xifatee bari giddon woqqawu shaahettiyaakko qonccissana
?	Bila  xifatiyaa macaratu giddon de'iya issippetettaanne dummatettaa 
shaakkidi shiishshana. 
Ane bila xifate giyoobi aybakko be'anaappe kasetidi bila-eraa giyoobi aybakko qanttan xeelli simmoos. Bila era giyoobi issibaayyo de'iya saynisiyaawa era, woykko eraa pilggettaa woykko issibaa oottiyo hiillaaninne eran kumida oosuwa bessees gaana danddayettees. Gaasotaykka issibaa oottiyooy eraana woykko hiillaana gidiyo gishshataassa. Issi era oosuwa hanotay, qommoynne ciimmatettay dummatoppe attin ay oosoynne hannannaanne era poliyo hiillaa koyyees.                                                   
Leemisuwassi burqqiya woykko me'ida kushiya woykko tohuwa oyqqiya hiillanchchay he me'uwaa woykko burqqiyaa oyqqanawu koyro ayyo eray de'ana bessees. Hegaappe simmin issi asa kushee/tohoy burqqidaakkonne me'idaakko shaakki erees. Hegaappe simin me'o gidikko ba eraadan  me'ida naa''u meqettata issippe gatti simmidi harabaara gatti qachchees. Qassikka burqqe gidikko wora biida meqettaa zaaridi bari kase gamma sohuwan uttanaadan oottees. Hegaa hiillanchchay oottiyoy awu hagaa oottiyoo eray woykko hillay de'iyoo gishshataassa. Mattaa eessanawu, urqqaappe dumma dummabata medhdhi kessanawu, birataa qoxxidi dumma dumma miishshata kessanawu ha ubbawu A eray A eray de'ana bessees. Ayyo A eray A eray xayiyaaba gidikko polettana danddayenna woykko ubba yaa moorettidi shoraa/puulaa xayees giyoogaa. 

Issibaassi A eri baynna asi waaye baynnan puulaa naagidi yetta cenggurssaa kessi yexxanawu, misiliya misilanawu, mittaappe massi moliyoobata borettiyabi baynnan ootti kessanawu wayssennaba malatii? Hagawu zaaroy chii, wayissees. Keehi loyttidi ootti kessanawu, misilanawunne yetta cenggurssaa metoy baynnan kessi sabbanawu / yexxanawu waayissees. Aybissi giikko ootti bessiyo hiillay/eray baynna gishshataassa. Hageeta ayba balinne baynnan ootti woykko polidi bessanawu he eratu/ hiillatu keettaawa gidana bessees. Hodde bila era giyogee hageeta malatiya polota eta eeshshaadaninne qommuwadan eraanne puulaa maayidi shiiqanaadan danddayissiya hannannaa ogee qoncciyooba. Eraa koyyiya cora oosoti de'iyaaba gidikkonne bayratettan massi moliyoobatu eray, misiliyoo eray, yetta cenggurssaa eraynne xifatiyaa erati aahuwan erettoosona.Ha oyddu bila era macarcti ubbaykka eran polettiya puulaa maayida  eranchchaa oosoy polido asa na'aa de'uwa zaari bessiyaaba  gidida bantta giddon asaa na'aa de'uwa tumatettaa zaari bessiyaa asa na'aa guuggenne kushe ooso gidiyoogan eti malatettoosona. 
Eti ubbaykka bila era ooso gidiyoogan malatettikkonne eti shiiqiyo ogetun qassi dummatoosona. Massi molettiyaabati mittaappe, birataappe, shuchchaappe urqqaappe masetti kiyana danddayoosona. Misilee qassi qalamiyan, buruushshiyan, woraqataa bolli, mittaa bolli, curqqaa bolli hhm tiyettidi shiiqees. Sabay woykko yettay qassi cenggurssan shiiqees/aadhdhees.
 
Ha oyddu bila eraa macarati bantta aadhdhiyo woykko shiiqiyo ogetun dummatikkonne daro eeshshatun malatettoosona. Eti ubbaykka baaso eeshshatun malatettoosona. Eti ubbaykka baaso oottidi denddiyoy ha alamiyaanne ha alamiyaa giddon de'iyaa asaa. Eti asi bari heeran issoy issuwara oottiyo gaytotettaappe kiyiyaaba. Eti asaa na'aa de'uwan polettiyabatuppe beettiyaba. 
Bila xifatee qassi doonaa baggaara nababiyaageetawu shiiqees/aadhdhees. Ha sohuwan nu doonaa giyoo wode haasayaanne xifatiya oyqqees. Gaasotaykka xifatee haasayaa sohuwaan eqqiyaaba gidiyoo gishshataassa. 
1.1. Bila Xifatee Aybee?
Bila-xifatiya aybatettaa xeelliyagan dumma dumma wodetun dumma dumma qofatinne kuushshati imettiiddi takkidosona. Qassi bila xifate bila eara oosotu macaratuppe issuwa gidiyoo gishshatawu ikka daro adussa wodiya kanttidi yiidaba giyoogaa. Hegaa gishshatawu bila xifatiya aybatettaanne A xaafiyo ogiya xeelliyaagan dumma dumma wodetun dumma dumma asatinne citati bantta xeelaadan xeelaadan bantta ooso gophphiyaadan, banttawu malatidaagaadaaninne bantta eraadan woykko bantta hametissiyo qofaadan cora dumma dumma kuushshata immidi kanttidosona. Eti kase gi kanttidobata ha''i nuuni dentti xeellikko go'i de'enna gishshatawu hegaa aggi be''idi bayra gidiyabatukko ane kanttoos. 

Daro palanttiya qofatuppe guuttata ekkidi minonne lefa miyyeta be'idi daro eranchchati maayettiyobata xeellana. Shin eta xeellanaappe kasetidi issi tumanchchabaa xeellidi kanttiyaakko lo''o. Hegeekka aybee giikko bila xifatee keehi aahonne daro macaray ayyo de'iyoo gishshatawu ayyo ubba eranchchati maayettiyo xon''a birshshettaa immanawu danddayettibeenna. Dumma dumma eranchchati /cutati xon''a birshshettaa ayyo demmidi maayettennaadan oottiday I dumma dumma baggaara daro corabaara gayttiyo gishshataassa. Hanno gakkanawu mexile issuwa gidida ubba asi maayettiyo birshshetti beettibeenna; qassikka sinttanawukka beettana giidi ammananawu daro waayissees. Gido shin bila xifatiyaa giya qaalay naa''ubatta qonccissanawu maaddees, koyroykka xaafettidaba gidiyoo wode naa''nttoy odettidabaa bessanaassa. Daro wodiyaan “Bila xifate” giyaa qaalay bessiyoy asi pilggi xaafiyoobaappe biidi diccida saynise oosota gakkanawu de'iyaa xifate oosota bessanaassa; gido shin ha qaalay qassikka asi bari guuggiyaappe medhdhido xifate hiillata/qofata, danttota, diraamata, medhdhi xaafotanne chii medhdhi xaafota malaatanaassi go'ees.
           Meezziyaa
    Kaalli shiiqida daro palamissiya kuushsha qofatu bolli tobbidi intte qofaa issoy issuwaara 
      shaakkite. 
1.	Xaafettidabi ubbi bila xifate. 
2.	Kumetatettay, gitatettaynne ciimmatettaa eeshshay de'iyo ooso. 
3.	Bila xifatee asa na'a xalaali medhdhiyooba. 
Ane eta issuwa issuwa bolli aaho qonccisuwaa kayan kayan birshshidi xeelloos. 
I. Xaafettidabi ubbi bila xifate
Ha palama qofaa hemetissiyaa asati (citati) Girike qaalaappe yiida birshshettaa baaso oottidi palamoosona. He girike qaalaayyo anoy (Litera) yaagiyagaa gidishin A birshshettay xifatiya giyoogaa. Ha qofaa kaaletiya asati pitale meraa oyqqidi shuchchaa bollan, woraqataa bollan, karetta saleedan h.h.m. bolli xaafetti beettiya ubbi bila xifate yaagiyoogaa. Ubba coo dumma dummabutu bollan nu xaafiyo asa suntti, silkke paydoti, zaaroti, coo hada qofati aybinne attennan bila xifatiyan gophphetoosona.
Ha palamay naa''u baaso gidiyaabata ammanttidi xoonana danddayenna. Ha naa''u yiggi xeelliyoobatuppe issoy puulaa medhdhiyo hanotaa qofan yeggibeennaagaa. Ha ogiyan issi ay asinne ayba xifate meezzeenne baynnan biiriya woraqataara gattidikka oottikko bila era gidana hanees. Xaafanchchaa hiillay, eraynne meroy, xifatiya puulay, ufayssiyoonne tamarssiyooba ubbay yiggi xeelettennabata giyoogaa. 
Aybippenne bollaara bila xifatiyaassi denddo gidida asaanaa de'uwa bayrabanne baaso oottidi denddiyoobi ekettiyaaba gidennan atti aggees. Hegaa gishshatawu eranchcha asatanne eta oosotu gatiya xayssees. Keehi daro daafuran polettida oosotanne ubba qassi ayba qofanne aattana danddayenna coo qaacettidabata laggeyidi bila-xifate giyoogan ha qofaa akeekaa xayo malabay beettiyoo gishshatuwa hagee ekettenna qofa gidees. 
Ha qofaa naa''antto metoy qassi bila xifatiyaa mexile issi bagga xalaalaara xeelliyo hanotaa. Daro adussa wodetussi asa na'i bari de'uwan galla galla gayttiya bata, dosiyo ixxiyobata, metuwa, ufayssaa, dere asaara issippe gayttiyo gaytotettaa, wogaa meezziya, bar dichchaanne kunddettaa, bananne bari heeraa, yeletaa hegaadankka hayquwa h.h.m. haasaya xalaalan aattiiddi keehi daro layttatussi de'iis. Xifatee keehi mata wodetun yiidaba. Xaafettidi de'iyabata xalaalawu bila xifate giikko bala gidees giyoogaa. Ha palamaa qofay xaafettidaba xalaalaa bolli wudiyoo gishshatawu woykko haasayettida bila xifatiya bila xifate giidi ekkenna gishshatawu hageekka ekettiya palama gidenna. 
 	

 II. Kumettatettay, gitatettaynne ciimmatettaa eeshshay de'iyo ooso
Ha qofay issi izaawuppenne issi biittaappe kanttiya qofaa aahotettay de'iyooba. Kemettatettay (salo sa'a gufanttobaa) (universal) giyoo wode issi asa woykko issi biitta xalaalaa xeelliya yoho gidenna. Kumetta alamiyan de'iya asanaa xeelliyaaba. Ha yiggi xeeluwan issi xifatee alame ubbaa giddon de'iya dere asaa ubbaa xaaxi waaxiyanne xeelliya alamiyan awa awa biikkonne polettiyaabanne ekettiyaaba gidiyaabanne bari shiquwaninne ohettan keehi hittifironne ciimma qofa gididaageeta xalaalaa doori kessiichchiyaagaa. 

Ha qofaa issi baggaara xeelliyo wode tumukka alame asa ubbaa xeelliyaanne awuninne ekettiyaabaa, nabbabettidi go'aa immiyaabaa h.h.m. giyoode ha qofay nashaa/sabaa demmanaadan oottees. Gidoppe attin asi asa gidoogan asatettan malatettikkonne issi mala asaara de'iyo duussay, lagge tekinooloojiya dichchay, issi mala de'uwa maaray, wogay de'iyoogaa gidenna. Ubbaykka bari de'iyo sohuwaninne biittan issoy haraappe dummatiyo A wogay, doonay, taarikkee buquray de'iyoogaa. Issuwaagee haraayyo injjetenna ixxana danddayees. Issuwagee harawu mitettennan ixxana danddayees. Ubba qassi issoy haraagaa ixxananne shenetana danddayees. Hegaa gishshawu ha alamiyan de'iya ubba asaa de'uwa hanotan gayttiya bata, eta hulluuquwa ubbaa issippe lagge oottidi ekkiyoogee deexxiyaaba gidiyoogan ha qofay borettees. Diccidanne dichchaa bollan de'iya biittatun beettiya xaafanchchati ha qofaa maaran yiggi xeelettiyoo wode dichchaa bollan de'iyaa biittatun de'iya xaafanchchati xoonidi aadhdhana danddayenna gishshatawu lammachcha gidida xaafanchchati diccidi kiyennaadan teqqees. 

Ha qofay qassikka dichchan guyye attida biittati banttawu hanidaagaa (bantta wolqqaadan) bantta bila xifatiya bantta heeraa wogaanne de'uwa maaraa bessiiddi leddan leddan dichchiiddi beennaadan doomettan daganttiya yoho. Keehi diccidanne tekinooloojiya eran biida qofay de'iyo dereta (biittata) xalaalaa eta dichchaadan eta shaakkidi shoobbiyaanne nashshiyaaba gidiyoogan issi bagga asa xalaalawu baggattidi haraa oli aggiyaaba malatees. Xaafettida bila xifatetu xalaalaa ubbakka qassi keehi pilggetta qofaa oyqqidanne keehi gita geetettiyageeta xalaalaa shaakki kessiyaaba gidiyoo gishshatawu I asa xalaali medhdhidoba yaagiyaa baaso gidiya yoho xalaalaa borennan ekkidi kumettatettaanne gitatetta yaagiyaageeta bila xifatetussi qonccissodan ekkanawu metees. 
III. Bila xifatee asa na'a xalaalaba
 Bila xifatee aahuwan qassi bila eray de'iyoo (oosettiyo) baaso yohoy asaa. Hegaassa bila eray (bila xifatee) asa na'a xalaalaba yaagiyoogee. Bila era gidin bila xifatee asa na'i medhdhiyoo, asi garaadiyo, asay bari kahaappe medhdhi kessiyo ayfe. Hegaa gishshatawu bila xifatiya doomettay gidin dichchay asaa na'aara keehi mino gaytotettay de'iyooba. Asa na'i bari heeraa loytti akeekees; paaccees. Asaara issippe de'iyo de'uwa xeellees; paaccees, asaara issippe de'iyo de'uwa xeellees, baaga gidin haraa de'uwan gayttiyaabata bari wozanan oyqqees. Asay bari heeraara, meretaara banaara medhdhiyo korssikarssaa be'idi appe denddidi bari era oosuwa doommees. Bila xifate bari eeshshan keehi aahonne asa de'uwaara keehi oyqettidaba. Hagaa gidiyoo gishshatawu cora dumma dumma ogetuura birshshettaa immees. Qonccissoy qassi sinttanawukka kaalliyaaba. Hegaa gishshawu nuunikka haratu qofaa kaafiyoogan “asa na'aa pilggetta ayfe” giyagan maayettana. 
Dumma dumma bila xifatiya oosoti bila xifate gidiyooga xalaalan etawu issi eeshshay de'ees. Ha eeshshatuppekka bayratiyageeti: Etawu baasoynne eti de'iyo gaasoy asa na'a gidiyoogaa gidishin naa''anttoy eti xaafanchchaa mero ooso; hezzanttoy ha alamiya bollan de'iya asaa de'uwa gishshatidi eqqiyaba gidishin kaalliyaagee bantta cuuccuman tamaarissiiddi bantta medhdhiyo eran kaassoosona. Medhdhi oottiyooba gidikkonne xaafanchchati mal''ettoosonappe attin worddotokkona; issi hanidabaa bolli wottoosona. Hanana danddayennabaa medhdhokkonanne haniis gookkona. Nabbabiya asi ammanettiyoobaa xaafoosona. Haray qassi ay asa maabaraa de'uwaa allaalliya baaso oottidi xaafettana danddayoosonanne bantta giddon de'uwa, tumatettaanne puulaa issippe shiishshi oyqqoosona. 
                 2.1. Bila xifatiyaa Go'ata/maadotanne A aahotettaa
Hagaappe kase nu be'idoogaadan bila xifatee asaa na'aa de'uwaa giddon polettana danddayiyaa tumatettaa baaso oottidi denddiyoo gishshatawu nu de'uwaa A heregan zaari be'oosinne geeddaroos. I de'uwaassi herega. A giddoppe nu de'uwaanne nunatettaa bochchiyaabaa demmeettees. Asaa n'aa de'uwa zaari bessiyaa, de'oy meray ay malakko qonccissiya, asaanaa meretaa, asay asaara de'iyo hanotaa, asaa koshshaanne kahaa zaari bessiyaaba. Dere asaa de'uwa maaraynne meray istta, naa''a geetettidi qoodetti wuriyaaba gidenna. I keehi cora macaraara de'iya, keehi aahogidida duuqqin wurenna aaho abba mala. A xaafidi wurssana danddayiya asi de'enna. Asaa de'uwa giddon de'iyaa hulluuqoy, siiqoy, ixotettay, asaassi de'iyaa koshshay, demmiyoobay, xayiyoobay, makkaliyoobay, kehiyoobay, ashketettay, cinccatettay yeletaynne hayqoy, ammanoy, kaddiyo hanotay, geematettay, qonccetettay h.h.m. asa na'aa de'uwa garssan de'iyabata giyoobatuppe keehi guuttata. Eti issoy issoy birshshidi be'ana giyaakko qoodin, paydiininne zuleyin ollawu wuriyaaba gidokkona. Issi issi bila xifatiya daashshatuyyo etawu eta meray eta moray, shiishshiyo hiillaynne yesoy de'ees. Shiiqiiddi xifatiyaa meraadan aaho de'uwa ciimma hanotaappe dooridi, koyyidi beettiyabaanne qoncciyan yootettana danddayiyabata dooridi kessees. Issi bila xifatiya ooso giddon issi bayra allaalle xalaalay aadhdhanaadan koyettenna. Xaafanchchaykka issi oosuwan cora allaalleta woykko qofata aattanawu denddiyaakko issuwa issitoo haroode qassi haraa denttiiddinne wottiiddi qonccissiyo gishshawu he xifatiyawu shonggi de'enna. 
Ha qommo baggaara uttida hanotan shiiqiyoo wodiyaana bila xifatee dere asaayyo go'aa immiyoogee. Dere asaa beettiya tumatettaa, asi ammanana danddayiyoo de'uwa meraanne asatettaa eeshshaa hegaadaanikka kdaayyo alamiyan koyettiya seeraadan, meraaninne maaran shiiqiyo wode cora go'ati de'oosona. Hegaadaanikka nabbabbiyagawu he oosuwa ootti kessida asawukka go'aa immees giyoogaa. 
Hegaa xalla gidennan bila xifatee issi dere asaa doona gididi he asaa giddon de'iyaa wogaa, meeziyaa, muussaa, ushshaa, yeehuwaa, yettaanne de'uwaa maaraa hanotaa bessiyoogan gita beeraa kaa'ees. I asaa na'aa ha alamiyan de'iyaa dumma dumma cora meezetuura/aazetuura eretisseesinne A nababiyoogan beettiyaa ufayssaanne hayyuwaa demissees.

1.3. Bila xifatiyaa Boolimaa/mucuraa
Bila xifatiyaa mucuraayyo bessiyaabata naa''u dumma dumma eranchchati immiyoo qofaa ane xeelloos: 
(Bob Richard) yaagiyoo xaafanchchay bila xifatiyaa oosoy waayissiyaaba gidiyoogaa qonccissi makkidi ha oosuwaa boolimissanawu heezzubata qoppana bessees yaagees. Hegeetikka:
1. Issi issi yafaraynne polo gididi bali beettana bessennaagaa,
2. Xaafanchchay bari kumetta oosuwaa waati keexxidee? Eeshshaawata xeelliyaagan, taarikiyaa  
     shooqaa xeelliyaagan, birshshi odiyoo hanotaa loytti qonccissidee? Yaagiyaagaanne
3. Eraa (Intelligence) xaafanchchay baruyyo buzo gidida ba era maxaafaakko ehiidee? I bari 
      medhdhido oosuwaa /qofaa gelissiyoo hanotaa xeellees.   

Ha qommo eranchchaappe hara (Steve Anderson) yaagiyoo eranchchay qassi:

1. Payya eeshshaawata – xaafanchchay bari oosuwan go'ettiyoo eeshshaawati suure giigida keehi 
       minonne qoncce gidida gaasuwawu gidana bessees.
2. Xifatiyaan shiishshiyoo/odiyoo hanotay nababidi akeekanawu shugo/waayissennaba gidana 
      bessees. Nababanawu waayissiyaaba gidikko he xaafanchchay bari oosuwaa oottiiddi 
      de'enna. Yohota bessanaadan hanidi aggiigees yootiddi sugennan aggiigees giyoogaa. 
3. Kumettatettaa/aliyaa oduwaa – taarikee nababiyaa uraa issi tumatettaa bessidi malaaliyaa 
      hulluuquwan yeggidi bi erennasaa efaana bessees. Nababiyaagawu issi wurssi eribeenna 
      tumatettaakko efiyaagaa gidana bessees. 
1.4.	Bila xifatiyaa aybissi nabbabiyoo?
Issi asawu bila xifatiyaa nabbabiyoogee keehi cora maaduwaa immees. Ane asi bila xifatiyaa aybissi nabbabiyaakko amarida gaasota kaallidi xeelloos:  
?	Ha alamiyaa bila xifatiyaa bollay/oosoy asana xeelliyaaban oyqqibeennabi de'enna hegaappe denddidaagan haratuyyo de'iyaa xeelaappe, qofaappe, ammanuwaappe maaddiyaabaa demmanaassa aybissi giikko issi issi qofati coo haasayan woykko hada qaalan qonccokkona. 
?	Hara asaa wogaanne ammanuwaa pilgganawu-hanidi aadhdhidabaa timirtte (history) qassikka wogaa pilggettaa oottiyageeti (anthropology) nne ammanuwaa pilggettati asaa wogaanne ammanuwaa tamaarissiyoogaadan bila xifateekka tamaarissees.
?	Doonaa eraa luxanaassi maaddees-Bila xifatiyaa nababiyoogee asaa oorattanne lo'iyaa haasayaa hiillaa tamaarissees. Ha alamiyaan kaalettiyosan de'iyaa gita gita asa ubbay keehi lo'onne hara asaa oyqqiyaa/ufayssiyaa haasayay/doonay de'iyoo asata. Issi qaalay masunxxissees; issi qaalay pattees.
?	Lo'o kandduwaa/eeshshaa tamaarissees-bila xifatee issi yohuwaassi woykko hanotaassi ay mala payya zaaruwaa immanaakko/haasayanaakko korssiyaa immees gaana danddayettees.
?	Qaalaa kochchaa era aassanawu maaddees-ooratta qaalati ooratta qofaassi baaso. Issi ooratta qofay qassi ooratta eraa zal''anawu miishsha/baaso shuchcha. Eray qassi wolqqa.
?	Bila xifatee harata nu be'iyoogaadan nunatettaa zaari bessees- Bila xifatee nunatettaa paacciyoo miishsha. Bila xifatiyaa nababaydda nenatettaa ne qofaa ne eeshshaa demmaasa. Iita meezzekka gidana danddayees. I nuuyyo herega mala; nu kalluwaa/hanuwaa qoncciyaa kessidi bessees.
?	Nu guuggiyaawu ooso immanaassi/ufayssanaassi-Nu guuggee eranchchati oottido oosuwaa nashshiiddinne ufayttiiddi tamaarana bessees.
?	Bila xifatee taarikiyaassi oottido maaduwaa nashshanaassi-Biiree mashshaappe aadhdhiyaa qara. Bila xifatee biittaa laammana keena wolqqay de'ees. Urusiyaa, Chaynaa, Jarmanenne  Amerkkaa taarikiyaa leemisodan xeella xeella.
?	Asaa giddon de'iyaa dummatettaa be'anassinne nashshanaassi-Bila xifate nuuni ubba wode qeeri naatudan nunatetta xalaalaa gamma giiddinne nashshiiddi uttennaadan tamaarissees. Hara asaassi de'iyaa nuugaappe dummatiyaa xeelaakka nashshana bessees.   
Xaaxi waaxiyoo wode bila xifatee hageetussi nne hageetuppe hara corabatussi maaddana danddayees.
                                                               Meezziya 
I.	Kaallidi imettida oyshata nabbabi simmidi waattan waattan gididi tobboogaappe guyyiyaan etayyo gamma gidiyaa zaaruwa xaafidi shiishshite. 

1.	Bila xitatiya xaafanchchaanne misiliyaa misiliya eranchchan malatissiyaa Eeshshay de'ii? Qonccissite. 
2.	Bila xifatiyawu baasoy asaa giida; issi ammanttiya naqaashaa shiishshidi intte kifile laggetussi birshshidi yootite. 
3.	Bila xifatee tumatettaa, de'uwaanne puulaa maayidaba giyoogee woygiyoogaakkonne qonccissuwa shiishshite. 
4.	Xaafettidabi aybinne bila xifate gidana danddayenna. Ha qofaa kaafiya leemisuwa xaafi shiishshidi intte kifile laggetussi kifile giddon nabbabite. 
5.	“Medhdhi xaafidobatun xaafanchchay mal'etteesippe attin worddotenna” yaagiya qofaa intte guussan qonccissidi shiishshite. 
6.	Bila xifatiyaa Boolimaa/mucuraa naagabawu naa''u eranchchati immido yohoti dummatiyoonaayye malatettiyoonaa?  Awugee awugaara malatettii? Tobbite.
7.	Bila xifatiyaa intte aybissi aybissi nabbabiyaakko qonccissite. 
                           




   NAA"ANTTO SHEMPPUWA
2.	ODETTIDA/HAASAYETTIDA HAYYO XAAFO BILA
Shemppuwaa Sintta Qofata:
Ha shemppuwaappe simmin tamaareti kaalliyaa sintta qofata cuccumana: 
?	Haasayettida/xaafettida hayyo xaafo bila aybatettaa shaakkana. 
?	Haasayettida hayyo xaafo bilaa garssan de'iya dummatettaa zuleyana. 
?	Haasayettida hayyo xaafo bilaa eeshshata shaakkana. 
?	Haasayettida hayyo xaafo bilaa qommotanne etawu de'iya maadota malaatana. 
?	Bantta asaa giddon de'iya dumma dumma haasayettida hayyo xaafo bilata shiishshana. 
?	Haasayan gidin xifatiyan haasayettida hayyo xaafo bilaa go'ettana. 


















Ha shemppuwan bila xifatiya yara gidiya haasayettida/odettida hayyo xaafo bilaa timirttee shiiqiis. Ha sohuwaan Odettida hayyo xaafo bila giyagaanne haasayettida hayyo xaafo bila giyageeta laamiyaan go'ettana hegaa giyoogeekka Ingiliizettuwaa (Oral Literature) yaagiyaa qaalaa gishshatees giyoogaa.  Ha shemppuwaa garssan dumma dumma sima huuphe yohoti beetoosona. Hegeetu giddoppe haasayettida hayyo xaafo bilaa aybatettay, haasayettida hayyo xaafo bilaanne xaafettida hayyo xaafo bilaa bila xifatiya giddon de'iya dummatettay, haasayettida hayyo xaafo bilaa eeshshati haasayettida hayyo xaafo bilawu de'iya maadoy hegaadankka haasayettida hayyo xaafo bilaa macarata yaagiya ano yohoti denddoosona. 
Ha “bila xifatiyawu kanebata” yaagiya korssee bila xifatiya xaaxi waaxo akeekaa immana dandayissiyaaba gididi dumma dumma daashshatuwra eretissuwa oottiyaaba. Gido shin hegaappe aadhdhiyaagan issi issi bila xifatiya qommotun ciimma gidida laali besuwanne ootti besuwa polana danddayettenna. Haasayettida hayyo xaafo bilaa yaagiyagaa ha korssiyan issi shempo xalaalan eretettikkonne kaalliya timirtte layttatun bana danddayidi issi korssedan shiiqiyoo gishshawu he wode assidi be'ana dandayettees. 

Gido shin ha shemppuwan haasayettida hayyo xaafo bilaa xeelliyaagan xaaxi waaxo gidida qonccissuwaan aassennan eretettidi kaallidi de'iyaabata xeellana. Gidikkonne dumma dumma oosota  polanawu de'iyoo gishshatawu koshshiya keenaa giigettana bessees. 

Issi issi sima huuphe yohotu bollan qonccissoynne bessiya naqaashshatinne leemisoti shiiqiyo hanotati kaalloosona. Timirtetuppe kase shiiqiya denttetto oyshati, tobbe oyshatinne meezze oyshati kaalli kaallidi yoosona shemppuwa wurssettankka zaari oottiyo oyshatikka giigidosona. 
Yaaniyoo gishshawu tamaare naati kifile giddon polettiyaa tamaaruwaninne tamaarissuwan beegotti hashetiyaageeta gididi timirttiya cuccumaa demmana bessees. Kifile giddon shiiqiya meezzetanne dumma dumma oyshata ootiyoogeenne ootti bessiyoogeeti nu timirttiyaassi bayratettan shiiqiyaabata. Kifiiyan imettiya timirttiya heeran de'iya deriyaa giddon beettiya tumubatuura gattidi timiritiya minttiyoogeenne de'o immiyoogee ha shemppuwaassi bayrabanne huuphe gidiyaa yoho. 
2.1. Odettida /Haasayettida hayyo xaafo bilaa  
Haasayettida/odettida hayyo xafo bilay hara asati xaafettibeenna bila xifatiya, dere asaa bila xifatiya, wogaa bila xifatiya, yaagidikka xeesiyoo xaafo bila. Hageetu bollan baaso gidiya sunttawu danddo qaalay haasayettiyaanne xaafettibeenna dere asaa buqura gidiyoogaa. Ha issi issi sunttatu giddon qofaa aahotettay woykko xunttatettay de'ana danddayikkonne ba go'an issuwa gididi Ingiliizetto doonan “Oral Literature” yaagiyaa qaalaa sohuwan gishshatana dandayiyaabappe attin etawu birshshettaa dummatetti baynnaagaa akeekana bessees. 
Asa na'i bari qofaa woykko bari oosuwaa pitaliyaa go'ettidi xaafiyoo hanotay mata wodiyaan beettidaba. Daro xeetu loyttatussi asay pitaliya medhdhidi xifatiya wogaa woykko seeraa kessidi go'ettennan de'iiddi daro adussa wodiya takkiis.

Gido shin kase wodiyaa asay xifate go'i doomettanaappe kase de'iya wodetun bari qofaa galla galla haniya hanotata, bari halchchuwa, wogaanne bari meezziya waati qonccissiiddi takkidee? 
Kaalliyaa yeletawu waatidi aattana/sheedhdhana danddayidee? Hagawu zaaroy keeni wayssiyaaba gidenna. Hegeekka asay doona go'ettidi haasayaaninne ootti bessiyooban qonccissiiddi, qassikka masettidi woykko oosettidi buquraaninne bariyoo de'iyaa ammanuwan bari yeletawu aattiddi takkissi yaagiyoogaa. Xifate meran gidennan doonaan odettiiddi oosettiiddi hegaadankka dumma dumma buquratun issuwappe issuwawu aadhdhiiddi yiida adussa wodiyawu meezzetettidaba giyoogaa. 
Ha kasenne adussa wodiya takkida bila xifatiya dere asaa oonatettaa qonccissiyaanne eta de'uwa dendduwa woykko doomettaa yootiya, banttawu de'iya xeelaa, bantta manttiyan de'iya wogaa qonccissiya banttawu de'iya issibaa pilgiyoonne haraassi bessiyo oge giyoogaa. Xaafettida bila xifatiya gidikkonne ayyo dendduwa gidiininne go'aa gidin I kiyidoynne shiiqiyoy ha ini dere asaassa gidiyoo gishshawu haasayettidanne xaafettida hayyo xaafo bilatu giddon dummatetti de'enna giyoogaa. Eta pulttoy woykko denddoynne eti naa''aykka issuwagidiyoogan hayyo xaafo bila giyoogaa. 
Hegaa gishshawu bila xifatee naa''awu shaahettees. giyoogaa: odettida/haasayettida hayyo xaafo bilanne xaafettida hayyo xaafo bila geetettees. Asa na'i bari de'uwaan, bari de'iyoo hanotata xeelliyaagan bariyyo siyettiyaabata, I akeekidobata woykko bana metidabaa  haraara haasayan laammidi shaakkiyoogan bari qofaa haraara laammees. Ha ogiyaan asa na'I bari oottana koyyidobaa oosuwan ootti bessees woykko polees. Asaa naati bantta heeraninne de'uwan haniyaabaanne de'iyaabaa bantta guuyguyan qoppidi dumma dumma ogiyan harawu aattoosona. Bantta issippe de'iyoo de'uwan bantta sooninne kareen go'ettiyoo dumma dumma miishshata medhdhoosona. Ha medhdhido miishshatanne banttawu de'iya ammanuwa go'etto sohuwara laali agiigokkona woykko xayssokkona. Eti bantta sintta yelettawu aadhdhana mala keehi mintti naagidi wottoosona woykko laatissoosona giyoogaa. Ha miishshati issi yeletaappe hara yeletawu aadhdhiyoy coo gidennan asay maaddiyaagaanne maaddennaagaa shaakki eridi anjjo gidiyabaanne qanggettidabaa shaakki akeekidi lo'uwaa iitaappe dummayidi pokko gidiyaabaa wogaappe shaakki kessi yeggiichchidi bantta ayyaanaama meezziyaanne haarettida miishshata oyqqidi kaalliyaa yeletawu sheedhdhiyoogaana. Ha ba wodiyaanikka sheerettida yeletay ba aawatuppenne ba aawaa aawatuppe ekkido wogaanne meezziya de'iyaagaadan ekkigiyooga gidennan qohiyaagaappe shaakkidi maaddiyaagaa xalaalaa maxi ekkidi qohiyaanne metiyaa meeziya xayssidi banttaa kayan medhdhi gujjidi etikki bantta naatuyyo aattoosona. Hegaa gishshassa odettida/haasayettida hayyo xaafo bilay dere asaanne aawatu eeshshanne laatanne anjjo geetettiyoogee. 

      2.2. Odettida/haasayettida hayyo xaafo bila eeshshata 
Tobbiyoo oyshata: 
?	Odettida/haaseyettida hayyo xaafo bilay xaafettida hayyo xaafo bilaappe aybin 
   dummatii? 
?	Odettida/haasayettida hayyo xaafo bilaa eeshshata giyoogeeti awugeetee? 
?	Odettida/haasayettida hayyo xaafo bila eeshshatu giddoppe bayratiyaageeti  
    awugeetee?
?	Odettida/haasayettida hayyo xaafo bilay asaanaa de'uwa waati qonccissii? 

Odettida/haasayettida hayyo xaafo bilaa uloppe be'anawunne eesuwan akeekana maadana mala xaafettida hayyo xaafo bilaara geeddarssi xeelliyoogee lo''o oge. Eti naa''aykka bila xifatiya macara gidiyoogaadaanikka eti malatettiyoo cora ogeti de'oosona. Gido shin qassikka eti dummatiyoo cora ogetikka de'oosona. 
Ha naa''u dumma bila xifatiya yarati malatettiyoonne dummatiyoo hanotata xeellanaappe kasettidi ane issi odettida/haasayettida hayyo xaafo bila gidiya issi haysiyaa kaallidi xeelloos. 
                         Haysiyaa 
Hayseyiyoogaa: Haysee hanees. 
Ezgiyaagaa: Hanees.
Hayseyiyaagaa: Issi wode oyddu boorati bazzuwaan de'oosona.  
Ezggiyaagaa:  “Ero” 
Hayseyiyaagaa: Eta meray issuwaagee karetta; issuwaagee bulla; issuwaagee bootta; issuwaagee qassi zo'o. Oyddaykka zorettiiddi, “Issoy issuwaa naagana.” Yaagidi maacettidosona. Eti bantta maachchaa naagidi de'ishin eta maanawu, eta issippetettay wolqqaa diggido issi gaammoy de'iyaagee hagaadan yaagidi qoppiis. “Hay hegeeta waata shaakkada mooshsha?” yaagiis. Ba qoppidoogaadankka issi gallassi yiidi boorata, “Inttessi ubba galla meto ehiyaagee, ha bootta booraa; Intte giddon I baynnaakko intte saro de'ana shin, A gaasuwan intte qohetteeta.” Yaagidi cimmiis. Boorati hegaa siyido wode, “Tumakka” yaagidi he bootta booraa bantta giddoppe qaycidi yedettidosona. Yedettin barkka de'iyaagaa gaammoy oyqqidi mi aggiis. Bullay, karettaynne zo'o heezzatu xalaalay hebazzuwaan attidosona. Amarida wodiyaa de'iiddi, “Hay hageeta qassi waata shaakkada mooshsha?”  yaagidi qoppiis. Kaseegaadankka etakko yiidi, “Ta ishatoo, taassi ubba wode beettiyaageenne qassi taani inttena be'ana yiyoo wode inttena hirggissiyaagee ha bulla booraa. Intte giddon I baynnaakko, intte saro de'ana; shin A gaasuwan intte qohetteeta” yaagidi cimmiis. Boorati hegaa siyido wode, “Tumakka “yaagidi ha bulla booraa bantta giddoppe qaycidi yedettidosona. Yedettin barkka de'iyaagaa gaammoy oyqqidi mi aggiis. Karettaynne zo'oynne naa''atu xalaalay he bazzuwan attidosona. Eta uluwaa paacciichchidaagee amarida wodiyaa de'iiddi, “Hay hageeta waata shaakkada mooshsha?”  yaagidi qoppiis. Kaseegaadankka yiidi karetta booraa, “Ha zo'o booraa meray taassi haahuwan erettiyoo gishshawu, neeni A gaasuwan dagammoppa; nena gidikko, mittaa kuwan erettakka. I baynnaakko neeni saro de'ana; shin A gaasuwan qohettaasa.” Yaagidi cimmiis. Booray hegaa siyido wode, “Tumakka” yaagidi ba wurssetta laggiyaa, zo'o booraa, qaycidi yedettiis. Hegaappe guyyiyaan gaammoy daafurennan, dumma dumma de'iyaageeta oyqqi oyqqi miidi wurssi aggiis. 
Ekettidoy: Awa baqatoo yaagiyaa Wolaytta haysiyaa maxaafaappe

Meeziyaa
1.  Ha bolla haysiyaassee aattana koyyido bayra kiitay aybakko tobbite.
2.  Asa zoriyaa ekkiyoogee iitee lo'oo? Ha yohuwaan haasayite.
3. Ha haysiyaa giddon de'iyaa gaammuwaanne boorata aybaara/oonaara malatissana  
       danddayettiyaakko haasayidi kuuyite.
4. Ha haysiyaa kiitaara malatettiyaa hara haysiyaa koyyidi xaafi shiishshidi intte kifil    
         laggetussi nabbabite.
Ha bolla baggaara nu be'ido qantta haysee issippetettay asaawu gidin hara meretawu aykeena wolqqa gidiyaakko/maaddiyaakko bessiyaaba. I woni he boorati gaammuwaa zoriyaa chii giidi bantta issippetettan minnidaba gidiyaakko issoynne meetettokkona. Shin banttana qohiyaa zoriyaa shaakki erennan gaammuwaa zoree tuma malatin ekkidi meetetti wuridosona. Ha haysee coo beni wode hanidabaa nuuyyo aattiyoogaa xalaala gidennan hachchi nu de'uwaassi aattiyoo kiitaykka keehi gita.  Ane hagaappe kaallidi qassi odettida/haasayettida hayyo bila xifatiyaa eeshshatuppe amaridaageeta xeelloos:

1. Odettida/haasayettida hayyo xaafo bilaa doomettay awudekko erettenna.
Cora naqaashati yootiyoogaadankka xifatee mata wode demettidaba gidiyoogee tuma. Shin odettida bila xifatiya eeshshay haasayaaranne oosuwaara oyqettidaba. Haasayay qassi ay wodenne awan doomettidaakko eranawu keehi waayissees. Ooni erii odettida hayyo bila xifatee asa na'i doonaa go''ettiyoogaa dommoosappe doommidi haasayettees gaana danddayettees. Shin hagee qassi xon''aa zaaro gididi hara oyshaa denttissennaba gidana danddayenna. Biitta bollan asa na'i doonaa go'ettidi haasayaa doommidoy awudee? Yaagiya hara oyshaa denttissees. Ha oyshaassi gamma gidiyaa tilla zaaroy keehi waayssiyaaba gidikkonne hagaa heeraana yaagidi zaarana danddayettees. Ha''i wodiya tekinooloojee gakkido pilggettan hara buqurata (miishshata) biitta giddoppe bookki kessidi eti takkido bariya/ layttaa erana danddayettees. Gidoppe attin dooni ayfiyaan beettenna, kushiyaanikka oyqettennaba qassikka bookettidi moogettiya buqura gidenna gishshatawu I awude go'an pee'idaakko erana danddayettibeenna. Yaaniyoo gishshawu doonaaninne haasayaa baggaara aadhdhiya hayyo bila xifatee awude doomettidee yaagiyaa oyshawu doonaa doomettay erettennaagaa gidaappe attin “I doomettido wodee hagaa gaanawu erettenna.” yaagiyaagee bessiyaa zaaro. Shin xifattida hayyo bila xifatee qassi taarikiyaanne wodiya qoodidi qatuwaarakka erettidi hiqqa wodiyaan hiqqa sohuwan doomettiis giidi wottana danddayettees. 

2. Odettida/haasayettida hayyo xaafo bilaa aarettaa ogee oduwaana/haasayaana.
Ha qommo baggaara nu be'idoogaadankka odettida bila xifatetuppe issuwaa gidiyaa haysee ha sohuwaan xifate meran beettoppe attin I asaappe asawu aadhdhiyoo ogee doonaana. Oduwan woykko cenggurssan, haasayan, yettan, gereessan, koyzziyankka gidana danddayiyoo gishshawu odettida bila xifate geetettidi xeesettees. I qassikka durssan (bollaa qaattan), haarido miishshatun, daro wodiyassi issippe takkida meezziyan hegaadankka qassi ammanuwaanikka harawu aadhdhees woykko attees giyoogaa. 
Ane nuuyyo lo'o xombbe gidana mala odettida hayyo xaafo bilaa yara gidiya gereessaappe, zilaassaappe, gayruwaappe, qan''ishiyappenne leemiso haasayaappe leemisota kaallidi xeelloos.                           
Gereessaa
Issi izaawu shankkan woridi ufayssan uttidi laggee shiiqidaagaassi baagaanne ba zariyaa haydaa qonccissiyoo haqaa. 
    Issi qantta Leemisuwaa ane xeelloos: 
Laachoore Siime Dilinaa Diidimaxaa wallaccan
Waassida oluwa kooriyo Gaaggaabo Alggaaba giyo
Bulaa godaa gaaggiyoo Madalchchee worqqinaa Heeranno
Wodaajja giyo paannuwaa godaa ba kawuwaa Xoona
Qullidi sinaa walallan keexxiya Meegisonaa
Mentta daamawu nena oloolee!
           (Ekettidoogee: Manttaa Liissaano Wolddemaariyaamappe)
Meezziyaa
1.	Ane tamaaretoo haqommo gereessaa birshshettaa issippe tobbi simmidi intte asttamaariyaawu/asttamaareessinne kifile laggetussi denddi eqqidi pissiyaa tigite.
2.	Ane tamaareto inttekka hagaa mala gereessaa waattan waattan gididi xaafite. Inttena waayissiyaaba gidikko cima asaa oychchidi kaalliyaa kifiliyaassi ekkidi shiiqidi intte kifile laggeta gereeri sissi simmidi intte oosuwaa inttena tamaarissiyaagaassi/rissi sheedhdhite.
Zilaassaa
Zilaassay issi izaawi hayqqin A naati, A zaree, A dabboy shiiqidi I/A woridosaa, daalidosaa, gimidosaa, haarido paraa, issippe diccidanne worida laggiyaa qoodi qoodidi qarettiiddi/kayyottiiddi goobatettaanne minotettaa qonccissiyoo haqa macaratuppe issuwaa.

Ane kaallidi Manttaa Liisaanu Wolddemariyaamappe ekettida issi qantta zilaassaa akeekidi xeelloos.
Taawawu Gooceenaa goobawu! Dagoye Siimee
Patinaa gulbba Kambbaataa allenaa Kumaaloo
Cuggaa salgeedon worbbo Handdiisonaa paatiyaa 
Baabiso olan Bantto Oroobanaa Gaammuwaa
Ganggeessa koosuwaa kooraappe wottidi mashshan
Wadhdhidi Gaaggiyo Madalchcheenaa toora xoossaa
Xoona dalbbosoo garuwaa araataa oydee waraaraa
Xaphuwaadan ceeqqin yettiya Alishenaa guuddichchuwaa
Jaabe Awaajjenaa hilleenaa kete jaalaa abbuwaa
Aliitonaa Tigiro paraa dooye godaa Danddu
Biyyeenaa caakkiso Sooratoonaa suuxuwaa Daana 
Jaalaa Naafaaqo Haloobonaa laaroossuwaa Maja jaalaa Kulula
Qenddamonaa  Hobbichcha Seebbaa jaalaa Soollaagaa
Asare darggaasoo girinjjaa Soossama Oommate
Laceebo gashiliyaa godaa, Tawaa Danddubiyyeenaa
Daamo kawonaa Daanna jaalaa Dajja Bayyanaa
Shilootay Goceennaa gakkennan goossa pogokko
Giidi naagiyoo Bonggaa, taawawu modhdhuwaappe 
Maydda eessaappe uyayidda daashshiinawu shin 
Simi asa immada ba...
(Ekettidoy: Manttaa Liissaanu Wolddemaariyaamappe)

Meezziyaa
1.	Tamaareto ha qommo zilaassaa bollan inttiyoo qoncibeennabay de’ikko intte laggetuura tobbitenne inttena tamaarissiyaagaa/ro oychchite.
2.	Tamaareto ha qommo zilaassaa malaa hara naa''aa gidiyaagaa xaafana danddayeetii? Inttena waayissiyaaba gidikko cima asaa oychchidi kaalliyaa kifiletussi ekki shiiqidi zilaali sissi simmidi inttena tamaarissiyaagaassi/rissi sheedhdhite.
Ceequwaa
Gayroy issi asi bari minotaa gutaran gayriyoo haqa macara.
Leemisuwaa:
Amaado Arusee Hiiriitinaa
Hirggenna wozanaa godaa
Away diishin Eqqa Bizzan yelettidi
Aaway diishin wonchchooro woxaluwan shakkidi
Kawotan wonjjalaa kessiyaa tana
Duzzee Hiiriitinaa dada korimaadan
Demmosaara kanttiyaa Daamootee
Laa neeyyo asho maayidan waatti oonee?
(Ekettidoy: Manttaa Liissaanu Wolddemaariyaamappe)
                            
Meezziyaa
3.	Tamaare naatoo ha qommo ceequwaa loytti nabbabidetii? Ha ceeqoy obaa yootiyaaba malatii? Tobbidi kuuyite.
4.	Ane A malaa hara ceequwaa xaafana danddayeetii? Inttena waayissiyaaba gidikko eriyaa asaa oychchidi naa''aa gidiyaagaa kaalliyaa kifiletussi ekki shiiqidi inttena tamaarissiyaagaassi/rissi sheedhdhite.
3. Odettida/haasayettida hayyo xaafo bilay issuwaappe haraayyo qanttan 
        aadhdhiyaaba  
Yootiyaagawu ezggiyaagawukka guugge giddon oyqettidi gam''anawu injjetiyoy issi odettiyaabay qantta gidiyoo wodiyaana. Odettida hayyo bila xifatee issuwaappe harawu qantta wodiyaan aadhdhiyaaba. Xaafettida hayyo bila xifatiyaadan eridi wurssanawu cora gallassatussi, saaminttatussi, aginatussi takkokkona. Guuggiyaappekka xayirggokkona giyoogaa. Leemisuwaassi naachchay, qiree, xooringgee, gereessay, gayroy, ceeqoy, h.h.malatiyaabati qantta wodiyaan issuwaappe haraayyo aadhdhana danddayoosona.

Keehi adussa gidida bini wode hayseti woykko odoti de'ikkanne xaaxi – waaxiyoo wode odettida hayyo bila xifatee qanttan aadhdhiyaaba leemisuwassi qommo baggaara de'iya hayssiya nabbabidaba gidikko issi utettan nabbabi wurssi aggida. Keehi adussa wodiyakka ekkibeenna. I qantta gidiyoo gishshawu haraasi zaarettidi ha taarikiya yootanawu koyyiyaakko daro waayssenna woykko dogettirggenna giyoogaa. 
                                                       
4. Odettida/haasayettida hayyo xaafo bilay polettiyaaba/bollaa qaattaa oosuwan 
   beettiyaaba 
Odettida hayyo bila xifeetiyawu oosuwan beettiyoogee anoba. Issi odettida hayyo bila xifeetiya mucuray oosuwan beettiyoobatettaappe shaahettidi shiiqiyaakko awu ayba puulinne de'ana danddayenna. Aadhdhana mala koyettida kiitaakka aattenna aggana danddayees giyoogaa. Odettida hayyo bila xifatee poliyaagaa baggaara issi moottan /biittan/ woykko dubbushan shiiqi uttida asaa sinttan yootettiya, yexettiya woykko durssaadan oosettidi be'ettiyabappe attin xaafettida hayyo bila xifatiyadan woraqata looli uttidi issi asan nababetiyaba gidena. Hegaa gishshawu odettida hayyo bila xifatee shemppo/de'o demmiyoy galchchaa woykko yaa'ida asaa sinttan oosettidi polotiyoo wodiyaana. 

Odettida hayyo xaafo bilan qoncciya cora issi dere asaa giddon haniyaabati de'oosona. 
Leemisuwawu ekkikko: bullachcha keettan yexeettees, durettees, ufayttettees. Qasi asi hayqqido yeeho keettan zilaalettees, yeekettees, afuxxeettees, waasettees. Ha'i wode iita meezze gididi attiiddi attiiddi yiisippe attin kase wode gidikko agunttan stnttaa puuzi puuzidi yeekkeettees, tira bubuxeettees. Toorawu woykko olawu biiddi goobatettaassi gereerettees; ceeqqeettees. Shankkawukka biiddi gereeriyoogee ceeqqiyoogeekka de'ees. Qaxxarankka miyobay uyiyoobay giigees; anjjeettees. Qan''ishiya kaassay, oychchiyageenne zaariyaagee wogaa naagidi kaa'iyoogee, haysiya hayseyiyoogee hara eziggiyageetti kaalliyoogawu ubabawukka seeraynne wogay de'ees. Goynuwa sohuwa /woosa keettatukko biyoo wodiyan gidinkka asawu de'iya hulluuqoy, maayiyoo maayoy, eta sinttan beettiya eeshshay dumma. Gifaataa aginan Wolaytta asaa layttaa laammiyoo aginan ufayssan/Goda Yesus Kiristtoosa yeletaa wodiyan, Meechchaa/Epiphany baaliyaan Kirsttoosa Kaquwaa baaliyaan, A dendduwan h.h.m. dumma dumma baaletun de'iya kaassay ufayssay, qassikka kayyoy ubbaykka keehi malaaleesinne issuwa bonchchi simmiyoo wode haray amoyees. Ubbabaykka bari wogaanne seeraa kaallidi polettanawu dumma dumma meray de'ees giyoogaa. 

Leemisuwassi issi asi duranaayyo koyro bari cenggurssaa keessidi yexxees woykko hara yexxiya asi aara de'ana bessees. Ha duriya asi qassi bari bollaa qaattidi issi sohuwappe hara sohuwawu xeellanawu lo'iya ogiyaan yuuyyiees woykko guppiyoogee appe naagettees giyoogaa. 

5. Odettida/haasayettida hayyo xaafo bilay Dere asaa dureta
Odettida/haasayettida hayyo xaafo bilay dere asaa dureta ayyo keettaawi baawa. Leemisuwassi ane kaallidi de'iyaa guuliyaa yeettaa xeelloos. 
               Onakko onakkoy awa biidee? 
               Shaafan guuliya goochchees. 
               Guuggiyaa ankkoy dafees. 
               Anhay kariyaa naagees. 
               Shiyaa looliyan qachchees…
               					
               					

     Gifaataa baaliyan wosolluwaa wode naati yexxiyoo yettaa
            Ta kushee kuula kurchchuchchee
		Kuraachchee waassa denttettee….
		________________________________
		________________________________

Yaagiiddi bees. Hageetinne hara dumma dumma yettati Wolayttan ubbasan kataman gaxariyan Wanchchen, Bolooson, Hobbichchan, Dugunan Kinddon, Oofan yexettishin/geetettishin siyettees. Gido shin ha bolla yetta danttuwa guuliyassa yaagidi eta xaafanawu/medhdhdanawu/giigissanawu un''ttida asi, etawu keettaawa gidiyaay oonee? Ooninne de'enna. Hegaassa Odettida/haasayettida hayyo xaafo bilay dere asaa dureta ayyo keettaawi baawa yaagiyoy.

Ha qommo baggaara beettiyaa danttoti guuliya kaassaa wodenne wosolluwaa wode geetettiyaa/yexettiyaa yettata gidishin ooninne awudenne awaaninne go'ettishin be'eettees. Eta xaafiday oonee? etawu keetaawi oonee? yaagiya oyshi mule kahankka yeenna. Gaasoykka etawu keetaawi erettenna. Eta awan, ooni, awude go'ettidaakko eranaagee dandayettenna. Asay dumma dumma sohotun kaa'ishshin siyidoogaa guussaa doommi aggiis woykko issippe sididi yexxiis giyoogaa. Hegaa gishshasa ubaykka bari siyidoogaa bari manttiyan go'ettiyoogaa doommiin aakki aakki erettiyoogee. Eta ooni awude awan medhdhidaakko erettenna gishshataassa odettida/haasayettida hayyo xaafo bilaayyo keettaawi dere asaa yaagiyooy. Hagaa hiqqakoy xaafiis; hegaa qassi haray medhdhis gookko etayyo pulttoykka keettaawi dere asaa. Hegaa gishshawu ay asinne ha odettida /haasayettida xaafo bilaa luxi eridi eta go'ettana danddayissiya hanotan go'ettikko oychchiyay baawa. 
Leemisuwawu issi yeehuwa sohuwan A soho gidenna ufayssaa yettaa yexxikko hankko kayyuwaan de'iyaa keettaa asay phalqqetta qofaa denttidi yoohuwa woykko palamaa kessana danddayees. Hegaayyo keettaawi dere asaa gidiyoo gishshawu deree bari miishshaa naageesinne issuwaa issuwaa suure maaran mankkan go'ettees giyoogaa. Gido shin xaafettida hayyo xaafo bilaa keetaawi he A koyro woraqataa bolli wottida xaafanchchaa. He xifatee xaafidaagaa miishsha giyoogaa. A medhdhidaageenne koyro xaafidaagee A gidiyoo gishshawu hara asi go'an peeshshennaadan higgiyaan teqqana danddayiyoo maatay de'ees. He keettaawaassi A oosuwa haray ekkidi babaa oottennaadan A maatay naagettidaagaa. He xaafanchchaa shenee baynnan darissiyoogee, ekkidi harabaa xaafiyoogee woykko corayiyoogee higgiyan oyshissees. Shin odettida hayyo xaafo bilawu  I xaafiis yaagiyo keettaawi baawa. I dere asaa dureta /miishsha giyoogaa. A ooninne awaaninne awudenne go'ettana danddayees. Oychchiyaayikka de'enna. A go'ettennaadan diggana danddayiyaa asi de'enna. Qommo baggaara nuuni be'ido guuliyaa yettaynne wosolluwaa kaassay obakkonne erettenna. Ha danttuwa kaassaa siyida/ erida asi awanne biidi go'ettin diggiyay de'enna. 

AQan''ishiya kaassaa
Qan''ishee odettida bila xifate yara gidiyaabatuppe issuwa. Qan''ishiyaa kaassay naa''u asaa/citaa giddon polettiyaa keehi lo'iyaa kaassa qommo. Qan''ishiyaa kaassaa giddon keehi baceessiyaa/cashshadan haniyaa zaarotikka de'oosona. Gido shin hegan yiilloy/lanccee/ooshshi baa aybissi giikko I kaa'iyaageeti maayettidinne dosidi kaa'iyoo kaassa. Ha kaassan koyro oyhchiyaagee “Nena qan''ishe” giyoo wode naa''anttoy/zaariyaagee “qayshe” yaagees. Zaariyaagee eriyaaba gidikko zaaruwa yootiidi xoonees. Shin zaaruwaa erenna ixxikko “mokkaas/mokkis” yaagidi oychchidaagaappe zaaruwaa siyees giyoogaa.
Leemisota:
Lm. 1: Arkka: Maaraa nena qan''ishe.
	Maara: Qayshe, Arkkaa.
	Arkka: Maqi mitta gaada shibba.
	Maara: Mokkaas.
	Arkka: Maahe aada gaada qaachcha.
Lm. 2. Maatafo: Imotaa, nena qan''ishe.
	Imota: Qayshe 
	Maatafo: dembbaa dereqqa 
	Imota: Mokkis 
Maatafo: deelliyaa borkkota.
Lm. 3. Ajjuuto: Nena qan''ishe
	Ciishsha: Qayshe
Ajjuuto: Saluwaa baanawu paraa koora
Ciishsha: Mokaas
Ajjuuto: Niyaayiyoo maanawu santtaa loolla.
Lm. 4. Dalggito: Bii Yallisee nena qan''ishe 
Yalliso: Qayshe Dalggitee; tana danddayana gaada kaa'ay?
Dalggito: Ashoy yiyoode miicca
Yalliso: Acoy yiyoode yeekka.
Cita ooso
1. Qan''ishiya kaassaa hagaappe kase kaa'i ereetii? Oonaara, awan?
2. Waattan waattan gididi leemiso gidiyaa intte hagaappe kase eriyoo qan''isheta ichchashu 
       daqiiqawu kaa'ite. 
3. Wolaytta giddon kaa'ettiyaa daro sha'an qoodettiyaa dumma dumma qan''ishetuppe issi 30ppe 
          guuxxennaageeta xaafi ekki ehiidi intte asttamaariyaassi/asttamaareessi sheedhdhite.
                          Leemiso Haasayaaa
Leemiso haasayati asay haasayiiddi bari haasayaa kaafiyaa woykko bishshiyaa woykko qanttan kuuyyiyaa maado gidiyaa haasayata woykko guussata. Ane Leemiso haasayatuppe issi guuttata xeelloos:
Leemisuwaa:
1.	Kattay baynnay kana, kahoy baynnay kayso.
2.	Hadee baynnawu hanqqoy baa.
3.	Amanettido mashshay tiriyaan me'ees.
4.	Bawu qaxxara gellennay, asa ayfe oyqqees.
5.	Deeshshay ba liiqo inxxarssan ohaa mees.
6.	Killiyan xaamatida beexee olomuwaan meqqees.
7.	Inxxarssaa liiqoy carshshaa kanttees.
Meezziyaa
1.	Ane tamaare naatoo ha qommoora de'iyaa leemiso haasayata ay mala haasayaa giddon go'ettiyaakko qonccissite.
3.	Inttekka ane qoodan laatamanne ichchashaa gakkiyaa dumma dumma leemiso haasayata kaalliyaa saamminttawu xaafi shiishshidi intte asttamaareessi/yassi sheedhdhite.

 6. Odettida/haasayettida hayyo xaafo bilaayyo laammettiyoo hanotay de'ees. 
Odettida hayyo bila xifatiyawu laamettiyoo hanotay de'ees giyo wode issi hayttan siyettidabaa woykko ayfiyan be'ettidabaa woykko guuggiyan oyqettidabaa simmidi harawu yootiyo/aattiyo hanotay de'iyo gishshawu koyro bari siyido qaalaata issuwa issuwa hassayidi gaana danddayettenna gishshawu harawu shiishshiiddi qaalataa laammiyoonne bari qaalata go'ettidi yoottiyo hanotay de'ees. Hegaassa odettida hayyo bila xifateeiyassi laamettiyoo hanotay de'ees giyogee. 

Issi leemisuwa ekkiyaba gidikko issi haysiyaa issi asi ezggidi siyidoogaappe guyyiyaan koyro assi yootida asi yootidoogaadan gidennan qaalata dummayidi yootiyoogee attenna. Issi asi bari siyidi yootiyo qaalaa koyro siyidoogaappe ay dummatikkonne laamettana koshshenna issibay ha haysee oyqqido woykko aattana bessiyoo kane qofaa woykko cuccumaa. 
         7. Odettida/haasayettida hayyo xaafo bilay issi sohuwaappe hara sohuwaa gakkiyo                                  
              hanotay laafa. 

Odettida/haasayettida hayyo bila xifatee issuwappe harawu aadhdhiyooy issi siyida/ be'ida asi hemetti hara sohuwa biidi harawu yoottiina woykko bessiina. He asi ha bila xifatiya harawu aattanawu issi asi de'iyoo sohuwa gakkanawu biidi haraa ayfiya be'iiddi 
yootees/bessees. Xaafettida hayyo bila xifatiya gidiyaakko issi kuttan daro sha'u koppiyaan issitoo daroogaappe simmiin dumma dumma sohuwaa keehi qontta wodiyaan gakkees. Mexi issi gallassan daro sohotuuninne cora asaa kushiyaan gelissanaagee keehi laafaba. Leemisuwawu “Ethiopian Herald” woykko “Addis Zemen” woykko hara hara xaafetti giigiyaageeti hachchidan cora payduwaan darissikko wontto malan toophphiyaan de'yaa ubba dalgga manttetussika gakkoosona. Odettida hayyo bila xifatee hagaappe keehi dummatiyogee I assi asaara ayfiyan gayttennan ixxikko issi asappe harawu aadhdhiyoo qaadi de'enna. Hegaa giishshin ha''i wodiya tekinoolooje gidida eraaadooniyaanne televizhiniyaan aadhdhiyageeta xaaxi waaxenna giyoogaa. Hegaa gishshassa odettida hayyo bila xifatee xaafettida hayyo bila xifatiyaadan haraakko eesuwan gakkenna giyoogee.  
                                            
8. Odettida/haasayettida hayyo xaafo bilay cita ooso
Odettida hayyo bila xifatee cita ooso giishin issi odettida hayyo bila xifatiya harawu aattanawu baa giishin issi odiyaa asanne issi ezggiyaa asa woykko issi poliyaanne issi be'iyaa asa keshshees giyoogaa. Issi asi ba barkka yootananne ezggana woykko xeellana danddayenna. Leemisuwaassi yettaa ekkikko, yexxiya asi woykko duriyaa asi asi baynnasan coo yexxenna woykko durenna. Hara ezggiya asi woykko xeelliyaa asi woykko kushiyaa baqqiya asi de'ana bessees. Hegaa gidana xayikko melasan issi asi yexxees gaana dandayettenna aybissi giikko koyettiyaabay kumibeenna giyoogaa. Ha ubba asay shiiqidi issippe gididi poliina assi puuli de'iyooy. Hegaassa odettida bila xifatee cita ooso issi asi hara asaara gididi poliyoobappe attin ba barkki polana danddayennaba giyooy. 

   9. Odettida/haasayettida hayyo xaafo bilay hayqqennaba 
Odettida hayyo xaafo bilay hayqqennaba gidiyoo gaasoy asa na'i ha alamiyaa bollan de'ishn doona go'ettiyoogee/haasayiyoogee woykko issoy issuwara haasayan gayttiyoogee attennaba. Asay ha alamiyaa bolli doona go'ettiiddi de'aappe sinttan ha bili xayiyaaba gidenna. Odettida hayyo xaafo bilaa xayooynne hayqoy asa na'aa dooni salo sa'a guffanttoppe xayiyoogaara oyqetti uttidaba. Asa na'i biitta bollappe xayana yaagiyoobi qassi qofettennaba. Issi yeletay hayqqiyo wode hara yeletay kaallees woykko hara yeletay tohettees. Hayqqiyagaappe ooratta yeletay laattees. Issuwaappe issuwawu sheerettiyoo hanotay qanxxettenna. Hegaa gishshawu odettida hayyo xaafo bilay hayqqennaba giyoogaa.
 
10. Odettida/haasayettida hayyo xaafo bilay wudiyooy aadhdhidanne ha''i wodiyaana 
Odettida hayyo xaafo bilay aadhdhida wodiyaaninne ha''I wodiyaan wudees. Issi hayssiya  leemisotto ekkidi xeelliko doommiiddi “Beni wode issi qaariyaanne issi gaamoy ………….” Yaagidi doommees. Awude? Beni wode. Daro wode hayseti doommiiddi beni wode, Beni issi galla, beni Amaadon, h.h.m. yaagettidi doomettoosona aybissi giikko eta 
aadhdhida kase wodiyaabaa minttiyoo gishawu. He haysee odetti makkinnikka wurssettan hagaadan haniis giida woykko yaanidosona geetettees. Ha haysee /hanotay hachchi haniiddi de'iyaabanne wontto/sinttanawu polettana de'iyaabee? Gidenna. Aadhdhida wodiya baaso oottidi denddees giyoogaa. Polettidabay kase wodiyan hani aadhdhiichchidoogan aadhdhida wodiya bessees giyoogaa. 

A Taarikee beni wodiyaa baaso ottidi denddiyaaba gidikkonne ha''i woykko hachchi ezggiyaa asawu yootettees. Beni wode de'ida asaa de'uwa hanotay ha''i ezggiiddi de'iyaagawu aadhdhees. Hachchin gididi ezggiyaagee aadhdhida hanotaappe kase dere asaa de'uwaappe cuccumaa/ tumubaa/ bari de'uwa maaddana danddayiyaabaa, era gidiyaabaa demmees giyoogaa. Hachchin de'iyaa banatettaa, dere asaa hanotaa kase wodiya hanotaara yiggi xeellees. Iitanne lo'o woykko maaddiyaanne maaddennabaa paacci kanttees. Hegaassa odettida/haasayettida xaafo bilay aadhdhida wodiyaninne ha''i wodiyan wudees giyoogee.              
                     



               Meezziya 
1.	 Issi intte eriyoo hayssiya ekkidi odettida hayyo xaafo bilay aadhdhida wodiyaaninne ha''i   
      wodiyaan waani baasettidaakkonne sinttanaa wodiyaara waani gayttennaakko 
      birshshidi zuleyite. 



2.	 Odettida hayyo xaafo bilay laamerettiyoo eeshshaa intte eriyoo issi leemisuwa       
    immiyoogan bessite.  
3.	Haasayettida hayyo xaafo bilay asanaa de'uwa maaraara wokko oonatettaara aybissi gayttii? Qonccissite. 
4.	Darosan ha''i wodiyan xuufiyan xaafettidi dumma dumma sohuwawu aakki aakki biiddi de'iyaa odettida hayyo xaafo bilati xaafettida hayyo xaafo bilaara qoodettiyoonaayye odettida hayyo xaafo bilaara paydettiyoonaa?  Oyddaa oyddaa gididi citan tobbidi xaafidi shiishshite. 
5.	Ha''i wodiya tekinooloojjiyan leemisuwawu eraadooniyaninne televizhiniyan aadhdhiya odettida hayyo xaafo bilati issisaappe harasaa aadhdhiyoo hanotay laafa giya qofaara maayettay? aybissi? Birshshada yoota. 
6.	Odettida hayyo xaafo bilay cita ooso gidiyoogaa dumma dumma odettiyaa bila xifatiya qommota ootti bessiyoogan eta seeraa citan gididi kifile giddon ootti bessite. Intte ekkiyoo leemisoy aybanne gidana danddayees. Lemisuwawu, yettaa, hayssiya kaassaa, hoolliyaa yetta h.h.m. Hayyanintta denddi eqqidi ootti bessanawu guyye gooppite/yeellatoppite.
7.	Issi dooni yelettees. Dicceesinne hayqqees. Hara baggaara qassi odettida hayyo xaafo bilay hayqqenna geettees. Ha na''u phalqqetta qofata waatada sigettuutee? birshshettaa zuliyaa shiishsha. 
10.	Odettida hayyo xaafo bila yarati issuwaappe harawu laatettiyoo (aadhdhiyoo) ogeta 
 Hagaappe xadeera odettida hayyo xaafo bilaa laatati aawaappe naatukko qassikka naatu naatukko odo xalaalan gidennan hara meraaninne ogiyaan aadhdhi laatettiyoogaa gidiyoogaa be'ana. Hegaadaanikka issi issi aadhdhiyoo meraa giddon xaaxi waaxettiyaabatakka kuuyyana. Ane odettida hayyo xaafo bilati yeletaappe hara yeletawu aadhdhiyoo ogetanne eta hanotaa meran meran shaakkidi be'oos. 
       A. Buqura meran aadhdhiyoo hanotaa
Buqura meran aadhdhiyaabati kase aawati yootiyoogan woykko yexxiyoogan woykko haasayidi akeekissiyoogan aadhdhiyaageeta xaaxi waaxenna. I xaaxi waaxiyooy miishsha meran leemisuwaassi issi heeraa asay bari eraa go'ettidi bari kushiyaan urqqaappe, mittaappe, birataappe harabaappekka medhdhi kessi go'ettiyoobata. Hagaa mala dumma dumma buqurati asay benippe doommidi bari kushiyan massi molidi, qoxxi kessidi go'ettiiddi takkido era oosota. 
 tooray, gonddallee, cachcha zayyee, dinkkee, karaabee, diittay, bulee, gosee, arggubbee,                                                
hachchi yeletay qassi wogaa miishshata giidi bari soon maaran mankkan qaqqi wottiyoo alleeqo miishsha.





Misilya 1        Buqura meran aadhdhiyaa wogaa 





  

                                                                                                 


 Wolaytta keettaa
      Karaabiyaa, diittaa, pulaaliyaa, cachcha zayyiyaa, uldduuduwaa




          







                                                                             Kaduwaa, qambbaraa


              	




                                 Gonddalliyaa                                             Marccuwaa



                             
 Urqqaappe merettiyaabata quuliyaa, sheetaa h.h.m                                       
      



                                                     
 
                                                    




 Tooraa


Ha qommo bagaara nuuni be'iyoo miishshati karaabee, gonddallee, tooray, uldduudoy, kadoynne qambbaray, dinkkee,h.h.m hara cora miishshati eta misilee hagaappe qommo baggaara beettiyoogeetinne harati hadiya dunguzay, ayllee, xikkee, bullukkoy, kutay, hayttan wottiyoo belecay, siiriyaan wottiyoo dundday, beni wode asay zal''iyaawu go'ettido marccoy, kushiyaan wottiyoo sagaayoy, biraadhdhiyaan wottiyoo migidoy, huuphiyaan qachchiyoo bawunddee, qassikka dumma dumma ushshati parssoy, m

aattay shochchay, yeesoy, yeelehchchay, yeelettay dinddoy, essay, woga kattati, itimaappe giigiyaagee m

uchchoy, unccaappe giigiyaagee baacciyay, banggaa buraatoy, daatta bambariyaara miyoogee qayye ashoy, waxayay, gugoy, qoociqoocoy, hegaadankka shukkaaree, gaalla donoy, boyyee, boynay, sawo bambbaree h.h.m.  cora yootin wurenna hara asay dumma dumma sohuwappe yiidi be'in alenna hara corabatikka de'oosona. 
             B. Maabaraa Meezziya (folk custom) 
Ingiliizettuwaan folk custom qassi nu doonan maabaraa meezze giyoogee kase aawati banttawu mintti oyqqidi de'iiddi yeletawu aattiido ayyaanamanne ayyaanaama gidenna ammanoti meezeti wogatinne goynoti xaaxi waaxettiyoobata. 
Woogay goynnoy, sabay, xoomay, ufayssay, hayqoy, denddoy, haattaa meechchay, gifaatay, eeqay, bitay, murunnoy, qaallichchay h.h.m meezzeti buqura giddidi beettiyoo merata. Hageeta malatiya goynobanne goynoba gidenna ammanotinne goynoti dere asaa giddon aakkidi de'oosona. Hageetu malati asaa meezziyaadan issuwappe hara yeletawu aadhdhiyaaba. 

            C. Durssa qaattaa/ootti beesiyo qaatta (Artistic dance) 
Durssaa qaattan xaaxi  waaxettiyaageeti woga yettata, durssatanne bollaa qaattata. Hagaadan dumma dumma dere asaa giddoonikka dumma dumma muuzunqqati dalggidi beettoosona. Durssa qaatta giyoogeetippe issoy issoy issi dere asay bari wogaa yettaa giddon oottiyoo durssay A eray de'iyoogaa bessanaassa. Leemisuwassi viiduwan duuqetti uttida duumma dumma dere asaa durssaa woykko maayyuwa maayyiyoo hanota be'idi hagee wolayttattuwa, hagee Haddiyyattuwaa, hagee Sidaamattuwa, Hagee Oroomottuwaa, hagee Geediyottuwa, hagee Guraagettuwa yaagidi shaakki erana danddayettees.
Misiliyaa 2
Durssaa qaattaa (ootti bessiyoo) era leemisota

                                         Nu mayzza durssa bilaa
Haray atto shin yettaa cenggurssaa siyennan, yexettiyaa doonaakka erennan issi dere asaa maayuwaa hanotaa be'idi hagee hiqqa biittaagaa/ asaagaa gaana danddayettees. Woga yettay hachchi merettidaba gidennen benippe doommidi de'iyaaba. Issoy issuwaappe bee'iiddi  eraa ekkiiddi bari wogaa durssaa loyttidi dumma ogiyan liiqees giyoogaa. Onanne “dendda issi biittaa wogaa durssaa dura” giikko issi asawu hagee waayissiyaaba, Aybissi giikko dumma dumma dere asawu dumma gididi harawu wayissiya durssa og'eti /hiillati de'oosona. Issuwawu issuwawu A eray A eray de'ees. He issuwawu issuwawu A eray boynna asi co'u giidi durana danddayenna. Hegaa gishshassa eti ootti bessiyoo era qaatta geetettidoy. 
                  Meezziya issuwaa (Buzo ooso) 
1.	 Odettida hayyo xaafo bilay asaa na'aa duussawu ay mala era immana danddayii?  
      Leemisuwan zemppissada ne zaaruwa qonccissa. 
2.	 Odettida hayyo bila xifatee cenggurssaappe kareera hara ay ogiyan aadhdhana                          
      danddayii? Eta zuleyada birshshettaa imma. 
3.	 Odettida hayyo xaafo bilay adussan aattiyoogawu ayba qohoy /iitatetti de'ii? Hayyannaa  
       qonccissada shiishsha. 
4.	 Intte heeran oosettiya bullachchaa, qaxxaraa, yeehuwa, oosuwa h.h.m hanotatuura  
      gayttiya oosuwa denddo oottada I waani polettiyaakko qonccissa.                                                            
5.	 Odettida hayyo xaafo bilaynne doonaa doomettay woykko meretay ay mala ogiyan 
       gayttana danddayiyoonaa? Birshshada yoota. 

























HEEZANTTO SHEMPPUWAA
3. XAAFETTIDA HAYYO XAAFO BILAA   
Ha shemppuwaa sintta qofata:  Ha shemppuwaa tamaaridi wurssidoogaappe 
simmin tamaareti: 
?	Xaafettida hayyo xaafo bilay aybakko A birshshettaa yootana 
?	Xaafettida hayyo xaafo bilaa macarata shaakkidi zuleyana
?	Danttuwaaninne yeda xifatiyaa giddon de'iyaa dummatettaa yootana
?	Danttuwaanne yeda xifatiyaa eeshshata birshshidi qonccissana 
?	Medhdhi xaafuwaanne chii-medhdhi xaafuwa dummatettaa yootana
?	Medhdhi xaafoy bari giddon oyqqiyoobata shaakki eridi eta meran meran shaakkana
?	Xaafiyoo hiillata akeekidoogaappe guyyiyaan dumma dumma xifateta ekkidi paaccana woykko bori nashshana
?	Dumma dumma dantotanne yeda dirssateta/ xuufeta xaafana.









Hagaappe guyyeera de'iyaa sohuwaan odettida hayyo xaafo bilanne xaafettida hayyo xaafo bila geetettidi naa''awu shaahettiyoogaa be'idi kanttida. Odettiyaa  hayyo xaafo bilaa aybatettaanne A eeshshatakka aahuwan wudidi xeellida. Ha''i kaallidi xaafettida hayyo xaafo bilaa loyttidi xeellana.  Ha xaafettida hayyo xaafo bilay bariyyo qassi naa''awu shaahettees. Hegeetikka medhdhi xaafuwaanne chii-medhdhi xaafuwaa geetettoosona. Etikka bantta giddon dumma dumma cora meraanne macarata oyqqoosona. Kaallidi de'iyaa qonccissuwa ane xeelloos. 

                                                                  Bila Xifatiyaa

             Xaafettida hayyo xaafo bilaa                Odettida hayyo xaafo bilaa
                     

     Medhdhi                             Chii-medhdhi
     xaafuwaa                              xaafuwaa

Xaafettida hayyo xaafo bilay danttuwan woykko yeda xifate meran xaafettidi beettiyaa era ooso. Xaafetti uttida woykko xifate meran beettiyaa ay xifateenne bila xifate geetettana danddayees gaana daanddayokko. Aybissi giikko bila xifate giyoogee issi halchchuwan ohettida allaalliyaa hoolliyaa gattanawu xifatiyaa seeraa, wogaa, meraa naagidi qoncce gidida qaalatun uttida bari giddon asaa de'uwan polettana danddayiyoo meran shiiqidaagaa. Bantta shiiquwaanikka naa''awu shaahettoosona. Issoynnee koyrroy issi de'iyaabaa, geetettidabaa qoncciyaan be'ettidi ammanettana danddayiiyaabaa, gujoy baynnabaa, mal''ettennan de'iyaa tumaa beessiyoogaa. Qassi naa''anttoy de'iyaa tumatettaa gujji mal''ettidi medhdhidoogaa. Woykko baynnabaa de'issidi gujjidi shiishshidoogaa. 

Issi hanida tumatettaa ayba wotoynne gujoy baynna walaha giyoobi gelennan I hanidooriden woykko polettidooriden shiishshiyaagee chii-mmedhdhi xaafuwaa giyoo bila xifatiyaa yara. 
Chii medhdhi xaafoy tuma gididabaa xalaalaa xaafi oyqqees. Hegaa giyoogee seeri, maari, mankki baynna, nabbabiyaa asa salettiyaa mal'enna xifate giyoogaa gidenna. Ciimma qofaa oyqqidanne nabbabiyaa asa hulluuquwaa haaridi wozanappe nabbabanaadan oottiyaa puulay de'iyooba. I issi allaaliyaa aattiyoo wode dendduwaappe/doomettaappe biidi poluwaa gakkanawu I kaalliyoo A shiishshuwaa ogee /hiillay de'iyoonne xifatiyaa wogaanne maaraa kaalliyaaba. I keehi puulatti xaafettidi asa wozanan geliyoo hanotay de'ees giyoogaa. 

Chii-medhdhi xaafoy gujoy, wotoy, worddoy baynnan yohota leemisuwaassi asaa na'aa hanotaa, asaa naa pilggettaa hanotaa, heeraa moottaabaa, tumatetaa xaafidi shiishshees. Timirttiyaawabati, gaazeexaabati, dumma dumma eraa aattiyaa xifateti, issi asaa de'o taariketi, issi biittan dichchaa hanotati, biittatu wogati, issi biittaa utettaa hanotatu birshshettati, pilggetta ooso ayfeti, dumma dumma asaappe shiishshi oyqqiyoo odoti, wogatinne, maarati, eraadoniyaan, televizhiiniyaan, interneetiyaninne dumma dumma hara ogetun aadhdhiya asaa giddon polettida odoti, ayissuwaa/haaruwaabaa, deretettaabaanne Ikkonoomiyaa hanotatura gayttida dumma dumma birshshettata hegaanne hegeeta malatiyaabati chii-medhdhi xaafuwaa giddon xaxii waaxettiyaabata. 
Hara baggaara qassi xeellikko medhdhi- xaafoy asi bari kahaappe pulttissidi xaafiyoobappe atin I tumu hanettidaba woykko polettidaba gidenna. I issi polettibeennabaa woykko hanibeennabaa malatissidi, xaafanchchay barippe medhdhi gujjidi, asa de'on polettana danddayees giyoobata tumatettaappe keehi haassennan malatissidi baynnasaappe bari kahan medhdhi kessidi xaafi shiishshiyooba. 
                                                                  
I hanibeennanne beettibeenna medhdho ooso woykko worddo ooso giyoogaa. Ane kaallidi medhdhi-xaafuwaninne chii-medhdhi xaafuwan de'iyaa dummatettata xeelloos. 

Medhdhi-xaafuwaanne hii medhdhi xaafuwaa dummatettaa bessiyaa zaraa

Chii-medhdhi xaafuwaa	Medhdhi-xaafuwaa
-Tumu hanidaba woykko polettidaba	- Tumu hanidaba gidenna woykko 
  hanibeenna, polettibeenna, 
- Gujoy woykko wotoy de'enna 	- Daro gujoy woykko wotoy de'ees. 
- Xaafanchchay bari be'idobaappe 
  siyidobaappe xaafees. 	- Xaafanchchaa guugge xalaalaappe 
  pulttees. 
- Giddon woxxi qaaxxiyaabati 
  (eeshshaawati) bollan tumu de'iyaa woykko  beettiyaa asata.	- Eeshshaawati xaafiyaagaa 
 guuggiyan merettidaba, Tumu biitta 
 bollan de'iyaa asa gidokkona. 


Ha pude zaran de'iyaa chii-medhdhi xaafuwanne medhdhi-xaafuwa dummatettata be'ida. Medhdhi xaafuwan tumatetti de'enna woykko medhdhi xaafoy worddo yaagiyaa asaykka de'ana danddayees. Gidoppe attin medhdhi xaafoykka baaso oottidi denddiyooy issi dere asaa giddon hanana woykko polettana danddayiyaa tumatettaa. He issi dere asaa giddon hanana polettana danddayiyaa tumubaa bolli gujjidi, wottidi, mal''ettidi wordduwaakka walakkidi xaafiyaagee bari aattanawu halchchido kiitaa woykko qofaa aattees giyoogaa. 
Medhdhi xaafuwaa dirssatiyaa giddon cora bila xifatiyaa macarati woykko merati de'oosona.  Hegeetu giddoppe danttoy, adussanne qantta medhdhi- xaafoti, kaassati hegeetinne hegeeta malatiyaabati de'oosona. 



                     Meezziyaa Issuwaa 
1/ Issi xifatiyaa nabbabidi medhdni xaafo woykko chii-medhdhi xaafo gidiyoogaa shaakki erana 
    danddayettii? 
2. Medhdhi xaafuwaa xaafanchchatinne chii-medhdhi xaafuwaa xaafanchchay dummatiyoo 
     eeshshati de'iyonaa? Intte zaaroy “ee” gidikko waanidi? “Chii” gidikkokka waanidi?
3. Chii-medhdhi xaafuwaappenne medhdhi xaafuwaappe nabbabiyaa asassi go'a immiyaagee 
    Awugee? Intte zaaruwaa ammanttiyaa naqaashan amppissidi shiishshite. Citan gididikka 
     tobbite. 
4. Shemppuwaa naa''an odettida hayyo xaafo bilaa eeshshata geetettiyaageeta be'ida. Ha 
    eeshshata ekkidi xaafettida hayyo xaafo bilaa eeshshaara gatti xeellidi eti tumukka 
     dummatiyaa dummatennaa shaakkidi erite. 
5. Dirssatee bari shiishuwan dantto meran woykko yeda xifatiyaa meran aadhdhees. Danttonne 
   yeda-xifate geetettiyaageeti bantta meran ay mala hanotay de'iyoogeetee? Issi yeechchappe 
   darenna leemisuwaa xaafi ekki yiidi ha qofaa qonccissite. Hayyanaa asttamaariyaanttoo/renttoo 
   tamaaretu oosuwaa wudidi xeellite.
           












OYDDANTTO SHEMPPUWAA 
4. DANTTUWAA
  4.1. Danttuwaa 
Ha shemppuwaa sintta qofata: 
Ha timirttiyaa wurssettaappe simmin tamaareti: 
?	Danttuwa aybatettaa shaakkidi erana. 
?	Danttuwaaninne yeda xifatiyaa giddon de'iyaa dummatettaa yootana. 
?	Danttuwassi de'iyaa dumma eeshshaa zuleyana. 
?	Dumma dumma danttota nabbabidi birshshattaa immana. 
?	Bantta doorido huuphe yohuwaa bolli dumma dumma danttota xaafana. 













Ha shemppuwa garssan dantto giyoobi aybakkonne ayyo imettida dumma dumma birshshettata danttoy yeda xifatiyaappe aybin aybin dummatiyaakko issi issi huuphe yohota, danttuwaa eehshshatanne I shiiqiyoo ogeta hegaadanikka dumma dumma dantto qommota be'ana. 
Ha timirttiyaa shiishoy kane gididabatuura eretissiyoo woykko xaaxi waaxo qofata immiyoo hanotappe attin issi issi suuppa qaalata giddo gelidi xeelliyoo hanota gidenna. Aybissi giikko kaalliyaa timirtte layttatun ha yohotun aahuwan intte loohettana de'iyoo gishshassa. Hegee gakkanawu intteyyo hagee muleera ooratta gidenna mala geetettidi gelodan maaddanawu shiiqiis. 
Ha shemppuwan huuphe yohotussi bessiyaa birshshetati, qonccissoti dumma dumma meezze (kifile giddo) oosotun amppettidi oosettoosona. Danttuwaa nabbabidi akeekisiyoogee, xaafettida danttuwaa birshshidi yootiyoogee, buzo xaafidi shiishshiyoogee, Ubbay polettana de'iyaa allaalle. Hegaa gishshawu ha timirttiyaa akeekanawu beegottidi kaalliyoogaa koshshees. Ootti bessiyoo hiillata meezzetiyoo hanotaykka de'iyoo gishshawu giigettana bessees giyoogaa. 
Simi qommo baggaara be'an kajjeelidoogaadan danttoy de'uwaabaanne meretaabaa xaaxi waaxidi keehi qantta, siqqinttanne siitettida qaalatun qonccissiyo haasayanne xaafo bila. Danttoy aattana qoppido huuphe yohuwa ma''ettidinne mucuridi shiishshiyoo oge. I mucurettidi haasayettiyaagaa woykko nabbabettiyaagaa gidiyo gishshawu yettaaranne durssaara bees. Danttoy nashshana koyyidoba nashshanawu, toochchanawu/ keewushshanawu koyyidobaa too chchanawu/ wozanaa miidabaa qonccissidi qaretissiya ogiyan shiishshanawu go'iyaa era/bila ooso. 
Danttuwan yafaraa /yafaranxxuwa giyoogee issi maaran wodhdhidi keettaa shociyaa pitaliya (cenggurssaa) gakkanawu de'iyaagaa oyqqees. 
   Leemisuwaa:          Issoy issuwa siiqoos 
                          Kaaloy bayraa bonchchoos.
Had anttuwa giddon naa''u yafarati /yafaranxxoti de'oosona. Issi issi yafaraa wurssettan de'iyaa cenggurssay keettaa geetettees. Issi yafaray keettaa shocciis giyoy he yafaray injjetidi baappe pude baggaara woykko duge baggaara de'iya cenggurssaara (pitaliyaara) issi mala gidiyoo wodiyaana. Ane kaallidi issi keetta laaliyaa yafaranxxotu leemisuwa xeelloos. 
Leemisuwaa:
          Asaa na'aa ubbaa morkkee 
          Hiyyeesatettay nu giddoppe haakko. 
Ha bolla danttuwan de'iyaa naa''u yafaranxxoti keettaa laalidosona. Aybissi giikko eti pitaliyaan gidin cenggurssan issuwa gidokkana. Koyro yafaraaxxoy “kkee” giya pitaliyan woykko cenggurssan wuriyoo wode naa''anttoy qaasi “kko” yaagiyaagan wurees. Yaaniyo gishshawu eti dumma. 
Shin ubba yafaratu wurssettan de'iya cenggurssati issi mala gidikko keetta timiis (guphiis) geettees. Ane kaallidi danttuwa qommota /shaahota xeelloos. 

4.2. Danttuwaa Qommota
I)	Humma danttuwaa 
II)	Cigichcha danttuwaa 
III)	Ceeqo danttuwaa 
IV)	Yetta danttuwaa 

Ane eti ay malakko issuwa issuwa birshshettaara kaallidi be'oos. 
I. Humma Danttuwaa 
Ha danttuwa shaahoy daro meezetettida danttonne ay asinne danttanawu danddayiyo dantto qommo. Leemisuwa: 
                       Laa maataa oyqqiyo wode asa aybee laammiyay 
                      Ayba shooshshee dukki kase eehshaa moogiyay? 
  
   II. Ciggichcha Danttuwaa
Ha danttoy qommo danttuwaadan keehi adussa hanotan danttettiyaaba gidenna. Hagee qanttan danttettiya dantto qommo. I qommo shaahuwappe guuttaa danttanawu wayssennan aggenna aybissi giikko qantta danttuwaa xaafiyoo wode qalamiya laggeyanawu/milatissanawu keehi shugo gidenna.
    Leemisuwa: 1 
                         Oottada eriyaagoo 
                        Odada mayzziyaagoo                  Zilaassa danttuwaa
                        Danggarssaa woraagoo 
                        Ha laytti baynnaagoo 
 
   Leemisuwa 2: 
Hadee hadiyaa
Tooray tooraa
Sunttay sinttaa
Kawoy kawuwaa
Shenee sheniyaa
Anggay anggaa
Gadee suuttaa
Deree deriyaa.
Leemisuwaa 3: 
                 Hachchiini minnadda 
                  Qonttaani gixxada 
                  Oosuwaani minnikko
                  Cawaani genccikko 
                  Neeni laamettana 
                  Xumabay wonttana. 

                   III. Ceeqo Danttuwaa 
Ceeqo dantto asaa na'aa minotettaanne beeraa qonccissiya dantto qommo. I issi asi woykko issi deree aadhdhida issi wodiyan woykko ha'i oottiiddi de'iyo nashissiyaa oosuwaa yootees. Ane kaallidi dumma dumma leemisota xeelloos. 
Leemisuwaa 1.  Bootta gattan toggiya gaammoy 
                        Morkkiya moogiya minoy 
                        Bari meran ceeqqiya goobay 
Ha qommo leemisoy issi asa woykko issi dere asaa minetettan. Ceeqettidi asi yexxiyo waayissikko ane guutta keena birshshattaa be'oos. “bootta gattan teggiya gaammoy” giyo yafaray bessiyoy beni wode Wolayttan keehi mino/gooba gidida shankkanchchati shankkan minnidi soodduwa kanttidi Humbbooraa shankkatidi abbala kanttidi hachchi Miraabe geetetti xeesiyoosaa ubbaa pinni kiyidi he ubba giddon worin wurenna do'aa hiixxiiddi bii biidi bootta gattan (nech-sar) giyo sohuwan keehi wolqqaamaanne cora do'ati de'iyo sohuwan shankkatidosona. Ha koyro yafaray hegaa yootees. Kaalliyaagee he wode asay morkkiyaara olettidi xoonennan aggennaagaa bessiyaagaa; wurssettan uttida yafaray kase wode wolayttan asay ceeqqiiddi leemisuwassi do'aa shankkan caddikko “Karetta Kolayttawu” yaagidi bari meeran ceeqqiyoogaa yootees. 
Lem 2: Korimichcha boottaanaa 
         Korimichcha boottaanaa
        Gattan gagaamiyaagaa 
        Gattan gagaamiyaagaa
        ………………….….…
         ……………………….
        

            VI. Yetta Danttuwaa
Ha danttoy bari giddon cora qommo yetta danttota oyqqees. Leemisuwassi yettanchchati yexxiyo danttoti, masqqalawu yexxiyo danttoti, siiquwawu yexxiyo danttoti hegeetanne hegeeta malatiyaageeti aani xaaxi waaxettoosona. Ane kaallidi yetta danttuwaa leemisota xeelloos. 
                                                                
Leemisuwaa 1:
           Ta allaalliyawu yaasi sooddo qeeraa 
           Siiquwan kunddaas hay taaro poora 
           Ta gediyawu waatay meennabaa mizay 
           Mulssiyoo yooshshiyoo hanttaariyo bessay 

           Coo baassan keessay la ta eriyo Sooddo 
           Immada yaa ekkay yambbullo shooshsha daamiyo 
           I guyyiya sinttaa aappunaa ay ga paydoo
           I qim''otuwa xeelaa waatada woyga dogoo 

           Wonttimaattan Woybo woggaa wotaa shokkaas 
           Gasuubba kanttada Hobbichchawu baas Baddan kiyaas 
           Bodditte Ciishshaani 1 bayyada beettaas gooshshaa machchaas 
           Zataa lal'aydda ay shemppiyaanaa haarakkan kiyaas
           Gulggula Woliilaani 2.guuttaa gitaara gan'amettaas
           Humbbo Shaagaani 3 na'iyaa xayin shayaa duuxxaas 
           Wanddaara Bizzaani 4 tukkiya gophphiyan muqaattan koyyaas. 
           Saamintta qeeraa Sooddo giyan waasuwaa cooshshaas. 
Qonccissuwaa:
1.	 Ciishshaani1-Masqqaynnin
2.	 Woliilaani2-Oruwaani
3.	 Shaagaani3-Hamuusiini
4.	 Bizzaani4-Arbbiini
Hagaanne hagaa malatiyaa daro dumma dumma danttoti yetta danttotu giddon xaaxi waaxettana danddayoosona. 
Guyye baggaara nuui be'ido shemppuwan bila xifatiyaa aybatettawu mexi-issi/tilla birshshettaa immanawu xaafanchchati metootidoogaa denttida. Danttuwaa bilaa gidiinikka A era ciimmatettaappenne eraa macaraawa gidiyoogaappe denddidaagan A dummatettay keehi aakkidi beettees. Hagaa yuushuwan Asfaa Zarihuni giidoogaa ane kaallidi xeelloos.
        Ha bila xifatiya sheeshsha gidiyaagee 
        Era-oosuwaa layttatun daro taarikee 
        de'iyoo adussa wodiyawu de'idaba gididoogan 
        wodiyaan wodiyan denddiyaa pilggettatun 
        danttuwaa xaafiyaagaadaninne bila-xifatiya 
        eranchchatu dummatettaadan, xeelaa 
        dummatettaadan ubbaykka banttawu 
        beettidaagaadan dumma dumma birshshettaa 
        kuushshata immiiddi takkidosona. Hagaappe 
        denddidaagan ubbaa xaaxi-waaxiyaaba gidida issi
        tilla kuushshaa hagaa giidi yootanawu keehi deexxiyaaba. /1992: 73/       
                              
Ane naa''u aaho oyshatun loyttidi tobboos. 
1.	Danttuwaa bilaa issi xaaxi-waaxiyaa issi tilla birshshettaa immana danddayettibenna gaaso gidiyaa danttuwaa eeshshati aybee aybee?  
2.	Naa''anttoy qassi yaatin ha qofaa waatidi shiishshana danddayettii? 
Danttuwaa bilaa qassi hara bila xifate macaratuppe shaakkiyoogan aygiidi sunttanee? Danttuwaa bilaayyo issi tilla birshshettaa/kuushshaa immanawu danddayettibeenna geetettidi qofettiyaa gaasoti cora. Hageetuppekka koyroy danttoy adussa wodiyawu takkida era ooso gidiyoogan daro wodeta pinnidi yiidoogaa. Naa''anttoy danttuwaa xaafiyaa asatu xeelaadan, meezziyaadan danttuwaassi de'iyaa birshshettaa akeekay dumma gidiyoogaa. Heezzanttoy, danttuwaa nabbabiyaa dumma dumma asatu bolli I peeshshiyoo dumma dumma hulluuqoy/akeekay immiyoo dumma birshshettaa. Oyddanttoy, danttoy hara bila xifatetu maacaratuura xeelettiyoo wode ayyo de'iyaa go'aynne A utetta/ meretaa eeshshay dummatiyoogaa. Ichchashanttoy qassi  dumma dumma wodiyaan denddiyaa dumma dumma cora eranchcha asati bantta wodiyaan bantta wodiyaan dumma dumma birshshettaa immiiddi takkidoogaa, gidishin kaalliyaageenne wurssetta qofay qassi hara bila xifatetuppe dummatiyaa ogiyaan doonan xifatiyaankka aadhdhiyoo hanotay de'iyoogaanne adussa wodiyawu asaa naa wogaa qonccissiiddi takkidoogan dumma dumma wogay de'iyoo dumma dumma dere asawu I immiyoo birshshettay cora gididoogaa. Ha gaasotussa hanno gakkanawu dumma dumma eranchcheuti mexi issi tilla birshshettaa danttuwaa bilaassi immana danddayibeennay. Ha aaho dummatettati issi meraa oyqqidi ubba eranchchatussi, ubba asaa wogatussi, ubba sohotun, ubba ooratta gidi denddiyaa qofatussi, hegeetanne hegeeta malatiyaa gaasotussi issi mala birshshettaa immana danddayettenna gishshawu ubba biittaa asawunne ubba eranchchaawu oottiyaa issi tilla birshshettay de'ana danddayibeenna. 
Ubba xaafanchchatikka banttawu beettida ogiyaaninne hanotan A qonccissanawu malikkonne eti ubaykka denttiyoo qonccisso gidiyaa ano qofati de'oosona. Ubba eranchchati malikkonne eti ubaykka denttiyoo qonccisso gidiyaa ano qofati de'oosona. Ubba eranchchatuppe ekettida danttuwaa bilaa birshshettaa kawushsha oottidi ha''issi ekkana danddayettees. Hagee ubbay mayzziyaa qofaa medhdhanaassappe attin danttuwaa birshshettaa kuushshay hagaa gaanaassa gidennaagaa erana bessees. 

Meezziyaa
1. Kaallidi de'iyaa Asttamaariyaa Gamo Yohaannisa danttuwa wudidi xeelli simmidi 
   ha danttuwan aadhdhanaadan koyettida huuphe qofay aybakko tobbidi intte kifile laggetuura 
   intte qofaa shaakkite. Danttoy ekkana bessiyoo eeshshata ekkidaakkonnekka paaccite.

                                      Doonaa
Inxxarssay, achchay, menttershshay
Eti issippe maadettidi heezzay
Wogaara medhdhido cenggurssay
Haasayaan xaafuwan naa''u ogiyaan qoncciyaay
Ba de'uwawu koshshiyaabaa asi go'ettanawu
Issoy issuwaara qofan maayettanawu
Asi go'ettiyoogee hayttan siyettiyaagee
Doonaa geetettees ubbawu kanettiyaagee.

Kehabaa oottanawu iitaa maqqanawu
Aadhdhidabaa haasayanawu xaafidikka wottanawu
Hanana diyaabaakka hegaadan odanawu
Doonaa koshshees asi ba qofaa shaakkanawu

Ooninne qoppidi odi merissoogee 
Xoqqa ziqqa gaanawu naqaashay de'iyoogee
Dabbotan bollotan asawu gishettaagee
Issoynne baawa doonan dummatiyaagee
Asoo doona ubbi mexi issi lagge.

Doonawu meretay mankkay de'ees
Haasayawu xaafuwawu ubbawu wogay de'ees
Doonay  asadan yelettees, diccees
Haasayiyaabi xayiyoode qassi mule hayqqees.

Wodee ehiido timirttee nu biittaa geloosappe
Issi doona xalaalan timirttee imettoosappe
Hara doona ubban digettidoosappe 
Hara doona ubbay tooshettidoosappe
Qoodettiis layttay dariyaagee xeetaappe

Ha yohuwaa pilggi akeeki xeelliyoode 
Kase kawoy araatan kallachchan uttaagee
Ba sheeshshaa ba doonaara bonchchissoogee
Hara kochchaa A doonaara ubbaa toochchoogee
Bessanna naaqoy I nuna naaqqoogee.
Duuhay baynnan moogiis biittaappe A xayssiis
Tumaa eriyaa Xoossay nu tumaa I kessiis.

Toophphiyaan de'iyaa hara doonan
Balidi haasayikko timirtte keettan 
Cayettida warettida tuma gidennaban 
Daro wodiyaawu huqqunnettida bessennaban.

Issi doona xallay xoqqa gidin
Hara doona ubbawu sohoy xayin
Huqqunniyaa kawoy ayssiyoo aysuwaan
Nu doonaa yedhdhi moogidi 
Hara doonaa aassi dichchidi
Huqqunnaa qambbaran geli waaxettidi
De'ida daro layttaa Xoossawu magannidi.
Wanccay kumin huqqunnaa qambbaray me'iis;
Naaqetta doonatus leela qammay wonttiis.

Toophphiyan de'iya ubba doonawu 
Ba doonan tamaaranawu xaafanawu, 
Maatay imeettiis koyyobaa oottanawu
Saaba pitaliya xaph 33(zzaa)
Issuwawu issuwawu de'iya 7un qottaa
Haa, huu, kushiyaara hi, ho, giida 
Shaakkidi eranawu daro barchchiya be'ida
Ha saaba pitaliya qommuwa metuwaa
A qoodaa a qottaara
Asa ubbay shaakkidi ero giyoogan 
Wan-E, wan-B, wan-S, wan-D, giyoogan 
Issi kifilee shaahettin oyddu sohuwan 
Tamaaridosona daroti kase wodiyan 
Issi kifiliya oyddu layttan 
He metuwaa tuggaape shemppida 
Laatine pitaliya xapho (34)ddaa xallaa 
Hara waayssiya macaray baynnaagaa 
Ha''i kawuwaa chartteree ehiidoogaa 
Nu qaalan xaafanawu injjetiyaagaa 
Qantta wodiyan eranawu metennaagaa
Saaba pitaliyaadan adussa wodiya ekkennaagaa
Hammu giidi ekkida laatiine pitaliyaa 
Nu qaalan xaafanawu injjetiyaagaa 
Keehippe anjjoos ha maataa immida kawuwaa.

Bantta doonaa xoqqissiyaageeti 
Hara doona ubbaa toochchiyaageeti 
Giidosona hara doonay haatta pinttenna 
Ubbaykka siyda baaxiyaakka doommida 
Xoossaa wossida gallassaa naagida 
Xoonuwa demmida keehin ufayttida 
Laatine pitaliyaa wogaa kaallida, 
Nu aayee nu aawaa doonan xaafiyoogaa, doommida.
 
Nu doonay waayissenna eranawu metenna
Saaba pitaliyaadan adussa wodiya ekkenna
A lo''otaa eranawu shiiqa doomma be'a 
Laatine pitaliyan ne doonaa xaafada meezzeta 
Wolayttawu Oroomuwawu Sidaamawu
Ne doonan tamaaranawu xaafanawu
Ne wozanaa qofaa aassa qonccissanawu 
Laatine pitaliya go'ettada ne doonan xaafanawu
Doona ubbay lagge gidiyoogaa markkayanawu 
Qaadaa demmideta intteyyo hashshu!

Intte aayyee; aawaa doonan tamaarite,
Intte buzo wogaa issippe dichchite 
Gallassan gallasan minnidi oottite 
Asaban alleeqiyoogaa hegaa aggiigite, 
Intteyyo di'iyaaban go'ettiyooga meezetite 
Wontto yeletaa laatissiyoobaa oottite 
Intte sunttaa kehan hassayssiyaaba qoppite 
Tumaa pirddite qofan maayettite 
Zigirssaa, shaahotaa, baceessuwaa aggite.
   
 Asa maado xallaa naagi uttoppite 
Intte wolqqaa peesha, oottiyoogaa aggoppite 
Deexxiya metuwan dari un''ettoppite 
Intte wolqqaappe dariya metuwa, xoossawu yootite.
 
Pino kawotaa chartteree 
Doona ubbawu laggetaa maataa immaagee 
Asi ba doonan xaafo, tamaaro giidaagee, 
Nu morggiyaappe deexo qambbaraa denttaagee, 
Nuussi koshshiyaabaa  kunttanawukka d'iyaagee, 
Nuna  ufaysiis, laggetaa ehiidaagee.  

       Goshshanchchaattennee
Miixaa naagiyaa minuwaa yeliyaagee
Biittaa oottidi bari cawan aqiyaagee
Oottidi duretiyaagee odidi mayzziyaagee
Zerettaa wodiyaa ubbaa luxi eridaagee
Bar mehiyaa payyatettaa xeellidi eriyaagee
Asa ubbi A minotaa woraabana bessiyoogee
Goshshanchchaa gidennee dere ubbaa tookkiyaagee.

Kariyaan mittaa lo'uwaa kuwawu tokkiyaagee
Darkkon daro uuttaa aloy giday de'iyoogee
Pituwan oshan bari gadiyaa araddissiyaagee
Meezziyaan gidikkokka bari gadiyaa naagiyaagee
Zeriyoo cakkiyoo wodiyaa asa oychchennaagee
Bar cawaa oosuwaappe kalli mi de'iyaagee
Baappe palahiyaa murutaa giyawu shiishshiyaagee.

Ba eran ba cawan bana ayssiyaagee
Awudekka kalli miyay kabbashennan diyaagee
Kawo peeriyaa giiraa wodiyaara giiriyaagee
Worddobaa lagidi tumabaa haniyaagee
Deriyaan Xoossaanikka ubban dossettaagee
Goshshanchchaatenne Toophphiyaa tookkidaagee
Goshshanchchaatenne Toophphiyaa tookkidaagee!
(Ekettidoy: Manttaa Gaammu Yohaannisappe)

     4.3. Danttuwaa Eeshshata 
Danttoy issibaa woykko issi oosuwaa gitayidinne orddissidi, qofaa minttidi aattiyoo hanotay de'iyoo guutta doorettida qaalatun xaafettiyaa darobaa bari giddon tucci oyqqiyaa (siqqintta) bari yetta cenggurssan asaa hulluuquwaa eesuwan haariyaanne bochchiyaa mata gidida era ooso.
Danttoy bariyyo de'iyaa qaalatu utettan asaa wozanan eesuwan geliyoogan daro aaro bari hoolliyaa gakkiyaaba gidiyoogee aahuwaan odottees. Ha eran bari xaafettido halchchuwaa hoolliyaa shociyoo hanotay issi baqqaara qanttatettaaranne darobaa barigiddon tucci oyqqiyoo (siqqintta) gidiyoo eeshshaappe denddidaagaa gidiyoogee qoncce. (zarihuna 1992:74) 
Dumma dumma xaafanchchati danttuwaa aybatettay hagaa yaagidi odiyaageeti wottiyoo danttay yeda xifatiyaappe dummatiyoo eeshshata anotettan denttidi etan sima sima birshshettaa immanawu ha xadan zulettida danttuwaa eeshshata bayratiyaageeta. Ane kaallidi de'iyaa I yeda xifatiyaappe dummatiyoo eeshshata xeelloos: 
1.	Qantta/siita 
2.	Qaalatu dooruwan wudees
3.	Giraameriyaa wogaa kanttana danddayees. 
4.	Eeso 
5.	Bila haasayati ayyo miishshata 
6.	Siqqintta /bari giddon darobaa tucci oyqqidaba 
7.	Cora I shiiqiyoo meratatinne ufurettati de'oosona. 
8.	Qofaa issippetettaa naagida yafaratun shiiqees. 

Ha danttuwaa eeshshata qanttaaninne xaaxi-waaxo qofan kaallidi be'oos. 
                   Meezziya Naa''aa 
Kaallidi de'iyaa oyshata heezzan heezzan gididi tobboogaappe simmidi gamma/likke zaaruwa xaafidi shiishshite. 
1.	Danttoy qantta/ siitonne siqqintta woykko bari giddon darobaa tucci oyqqidaba 
yaagiyaa qofaa yeda xifatiyaara gati xeellidi kuuyite. 
2.	Danttoy qaalatu dooruwan wudees yaagiyoo hanotaa qonccissanawu 
      issi leemisuwaa shiishidi akeekissite. 
3. Danttuwaa ufurettata geetettiyaageeti aybakko hara xombbe 
     maxaatata shiishshi xeellidi zuleyite. 
4. Danttuwaa bila oosuwayyo issuwa gidida ubbay maayettiyoo tilla birshshettaa immana 
      danddayettibeenna hanota dumma dumma xombbe maxaafata nabbabidi qantta qonccisso 
     xifatiyaa shiishshite. 
      5. Danttoy yeda xifatiyaappe dummatiyoo bolla meraanne garssa meraa/eeshshaa qonccissite.          
          Issi leemiso gidiyaa danttuwaanne issi yeda xifatiyaa shiishshite. 
6. Issi huuphe yohuwaa dooridi issi danttuwaa xaafoogaappe guyyiyan bolla baggaara uttida 
    danttuwaa eeshshati waani aani beettiyakkonne qonccissite. 

1.	Danttoy minjja/siita (bari giddon darobaa tucci oyqqiyaaba) nne eeso.
  Bari giddon darobaa oyqqees yaagiyaagee issi danttuwa giddon de'iyaa qaalati bantta giddon   
 corabaa oyqqiyoogaanne issi  birshshettaappe bolla yidiyaagaa oyqqiyoogaa malaatees. Danttuwa giddon de'iyaa qaalati mexi issi qofaa xalaalaa oyqana mala  naagettokkona. Eti siqqintta (bantta giddon tucetti oyqettidabaa) woykko tuhetti uttidabaa birshshiyaakko keehi coraba gidana danddayiyaanne keehi aaho qofaa oyqqiyaba gidiyoogee be'ettana koshshiyaaba. Issi naa''u woykko oyddu kuriyaara de'iyaa danttoy yeda xifatiyan birshshidi xaafiyaakko he danttuwan de'iyaa hanotaa laammennan xaafanawu woykko wottanawu unddenna yeehchaa xaafissees.
 
Meezziyaa
Ane kaallidi de'iyaa naa''u yafaran giigida danttota yeda xifatiyaa wu laammite.
1.	 Aaya aawi xayin asa na'awu sari 
         Na'a dichchawu de'uwawu ooni etappe darii? 
2.	Deriyaayyo yelettiis deriyaayyo de'iis
Dichchaayyo woxxiiddi ogiyaan hayqqi xayiis.

Ha pude baggaara nu xeellido dantotussi naa''u na''u yafarati de'oosona. Eta yeda xifatiyaakko laammiyoo wode keehi aduqqoosona giyoogaa. Ha yafaratti mexile tammanne naa''u qaalatuppe  merettidi shiiqidosona shin ha qaalaturaa aadhdhiyaa qofay/kiitaynne issi asaa guuggiyan merettiyaa misilee/ aadhdhiyaa kiitay keehi aaho. Issi asi aawi woykko aaya kehiyoo kehatettaa, eti banttana siiqiyoo hanotaa, aaya baynna ixxikko woykko aaya kichchaychchikko de'iyaa metoy, tuggay hassayettidi cora qofaa ezggiyaageetu guuggiyawu aattees giyoogaa. Aaya aawi baynna guutta na'aa/yiiraa ooni aayodan/aawadan mishettidi dichchii? Ooni qarettii yaagiyaa oyshay siyiyageetu guuggiyan merettidi aaro qofaa medhdhees. Aaya aawi de'iyoo wode naatuyyo de'iyaa ishalo duussay, kaassay, hombocettay, ufayssay, seesay, naachchay ubbay guuggiyakko yees. Shin aawi aaya hayqqido na'i ha ubba ufayssaa, lo'o de'uwaa xayido gishshatawu iita qohettees. Hegaa gishshawu daro aassidi benibaanne ha''ibaa yuushshi aatti qoppidi bari giddon woykko bari guuggiyan keehi qohettees. Ha I woykko A bari guugge giddon qohettiyoo  hanotaa kessi bessanaagee danddayettenna. 
Qontta /minjja/siita giyoo wode qaalatu payduwaa coratettaa woykko guuttatettaa bessees. Danttuwa giddon qaalati hirayso gidokkona. Payya giyoonne qofaa keehi birshshana danddayiyaa doorettida qaalati geloosona. 

Danttuwa giddon payduwan keehi guutta gidida bantta giddon corabaa oyqqida qaalati doorettidi geloosona. Danttoy qofaa birshshidinne laalidi yootena. Koshshiyaa koshshenna qaalaa danttoy bori giddo gelissidi soho oyqqenna. Shanddaa shaaraa bari giddon oyqqenna gishshassa danttoy siita/qantta woykko minjja giyoy. Ha pudeera nu be'ido danttoy tammanne naa''u qaalatuppe merettiis. Shin yeda xifatiya meran xaafettiyaakko keehi daro qaalata wurssees giyoogaa. Eeso giyoo wode naa''ubaa bari giddon kuuyyidi oyqqees. Koyroy nabbabiyoo ogiyaa gidishshin haray qassi ayfiyaa xeelaa (xeellidi essuwan guuggiyan oyqqiyoogaa bessees). Leemisuwawu issi yeda xifatiya ekkikko issi nabbabiyaa asawu de'iya nibaabiya eray hanidoogaadan eeso gidikko eesuwan, lodda gidikko loddan qoodiiddi nabbabi wurssana danddayees. Nabbabiyaagee bari eraadan nabbabidi wurssees. Gido shin danttuwan nabbabuwaa ogiya nabbabiya asi A gidennan danttoy I bariyyo waati nabbabanaakko kaalettees. 
Danttay nabbabbettiyoo wode paca qofa qashotun beettiyaa qalametu yesuwan amppidi I bariyyo koyyiyoo yetta cenggurssaa giddo gelissees giyoogaa. Danttuwaa hanotaadaaninne A qommuwaadan dumma dumma yetta cenggurssaa koshshees. Nabbabettishin A yetta cenggurssay me'ana woykko mooretana bessenna. Hegaa gishshawu koyro yafaraa nabbabanawu kessido yetta cenggurssay xayennan woykko eqqennan de'ishin naa''antto yafaran de'iyaa koyro qaalaa xeesanawu eesotidi pinni aggeettees. Danttuwa nabbabiiddi eqqi eqqidi woykko shemppi shemppidi gidenna. A qonttatettay woykko shochchay naagettidi issippe eesuwan nabbabettishiina A kiitay meraa ekkidi merettiyoy. Issi danttuwaa issikuttan nabbabidi wurssi aggana xayikko A kiitaa oyqqana danddayettenna. Issi danttuwaassi issi baggaa nabbabi simmidi hankkuwa simmi nabbabana giikko kaseegee akeeekettenna. Yeda xifatiyaadan shaakki shaakkidi issi baggaa hachchi haraa hara saaminttan, attiyaagaa qassi haroode nabbabanawu hanenna. Hagaassa danttoy eeso yaagiyoy. 
Hara eesoy ayyo qassi issi xeelon ekkidi guuggiyan oyqqiyoogaa. Danttoy loddan heeraa moottaa xeelliiddi nabbabbiyooba gidenna. I issikuttan issi xeelan ekettidi eesuwan geetettidi eesuwan wurana bessiyaaba. Hegaa gishshawu danttuwa nabbabiyaa assi danttoy eeso giyaagaa bari guuggiyan wottidi bari ayfiyaaninne guuggiyaan issuwa nabbabosaara kaalliyaagaakko pala eesotidi kanttees. 
2. Danttoy qaalatu dooruwan wudees.
Ay xifatiya xaafiya eranchchaa gidikkonne A eray likettiyoy ba be'idoba woykko siyidobbaa woykko aattana koyyidobaa bariyyo beettidaariden hara nabbabiyaa asawu aattiyoo eraana. Hagaassi polettidabaa I polettidoogaadan hanidi asaayyo bettanaadan oottiyoogaa. Hegaayyo qassi doorettida keehi qonccissiya murta (kulkka) gidiyaa qaalati doorettiyoogee baaso. Danttoy qantta/minjja/siita, qassikka siqqintta (bari giddon corabaa oyqqiyaba) nne eeso yaagiyaa eeshshata ekkidoy A xaafanawu xaafanchchay qaalata dooriiddi keehi un''ettiyoo gishshassa. Danttoy bari giddon ay ogiyaanikka go'enna woykko payya birshshettaa immenna qaalata  ekkenna. Haray atto shin issi paca qofa qashuwaasikka maaddenna qaali dola gelenna. Hegaa gidikko danttuwa eraa oosoy bari halchchido sintta qofaa hoolliyaa shocennan gilqqidi atti aggana danddayees. Hegaa gishshawu danttoy asawu issibay gelenna ixxin asi metootennaadan woykko qaalati gelennan /akeekettenna ixxidi waayissennaadan qoodan keeehi guutta gidida payya qaalan koolettidi shiiqana bessiyaaba. Tumukka danttuwa giddon puuli baynna, qofaa aassi bessennanne asi salettiyoo qaalati beettana bessenna. I qoncce gididi minotettay de'iyoo maxetti kiyida asaa hulluuquwa eesuwan haariya suullaappe punettidi geeyyida gisttiyaadan qaalatun giigidi he qaalatikka bantta sohuwan bantta sohuwan giigaageeta gidana bessees. 
3. Danttoy qofaa issippetettaa naagida yafaratun shiiqees
Danttuwassi kare bagga bollaa xeelliyoo wode yafaratun uttiya, yetta cenggurssa malaban nabbabettiyaa kuushshan shociyaaba. Ha guussay tuma gidikkonne aahotettinne ciimmatetti bayna birshshetta gidana hanees giyoogaa. A kumetta eeshshaa qonccissoppoppe attin daro wode danttoy kuushshan shocees; yafaran yataran uuttees qassikka I yetta cenggarssan nabbabettees. Ha qommo baggaara nuuni giidobati tuma gididi de'ishin issi danttoy kuushshan shocido gishshatawu, shaahetti shaahettidi yafaran uttido gishshatawunne yetta cenggurssan nabbabetido gishshatawu danttoy kunttana bessiyoobata kunttiis gaana danddayokko. Aybissi giikko he maaran maaran uttida qanttanne doorettida qaalati qofaa issippetettay woykko gaytotettay (coherence) de'an koshshees. 
Leemisuwaa:
 Shufuro laggee pattennabaa zerees
 Umaa shaafay nuugee balgguwa baniya goggees. 
Ha bola yafaranxxatun ayba issippetettinne baawa. Koyroogee Pattenna laggiyaabaa yootiyoo wode kaalliyaagee qassi Umaa shaafaabaa yootees. Qanttan danttuwan de'iyaa naa''u woykko appe bolla gidiyaa yafaranxxotussi issippetettay de'ana bessees.

Hagaappe nu akeekiyoobi aybee? Danttoti bantta qanttatettaa naagidi, yafaranxxotun uttidi, bantta qalamiyaa yesuwaanne kuushshaa shochchaa naagidi uttikkonne etan kumettatetti woykko polotetti baynnaagaa akeekana bessees. Gaasoykka ha yafaranxxotun qonccida qofati issippetettan, issoy issuwaara maadettennan coo uttidosona. Hegaa gishshawu dantto meran uttida xifatiya hagee polo dantto yaagidi qoppana danddayettenna. 
 Ane kaallidi hara leemisota xeelloos: 
                1. Abbaayaa giddo namisetta hawulaashshuwawu 
                    ta mehiyaa meennaadan ta neeggo hadarays. 
               2. Saluwa iray bukkin deree dembbay lo'ees. 
                   Melida shullida dazzay ubbay haa aacana.  
               3. Yaagaara haagaara ne coo dafettishin 
                 wodiya harggee nena equwan wori aggana. 
Ha qommo baggaara nuuni be'ido leemisotussi qalamee, paca qofa qashoy, yafaray, yetta cenggurssay h.h.m. ubbay de'oosona. Hagaappe kase nuuni be'ido leemisotuura xeelliyaaba gidikko hageetussi qofaa issippetettay keehi mino. Naa''antto leemisota xeelliyoo wode. Payduwa issuwan de'iyaagee koyro yafaranxxuwan abbaayan de'iyaa namisettida hawulaashshuwa denttees. Kaalli qassi he namisettida hawulaashshoy A mehiyaa meenna mala hadarees. Heggaa gishshawu kase nu be'o leemisotoppe qofaa issippetettay de'ees giyoogaa. Etawu qofaa issippotettikka de'ikkokka issi dantuwawu de’ana bessiyaa kumetta eeshshaa oykkibeenna woykko maayibeenna. Gaasoykka eti kuushshan shocibookkona. Hegaa gishshawu issi lo'o danttoy yetta cenggurssaanne qanttatettaa naagida, qofaa issippetettay de'iyoo /oyqqida yafaranxxo oykidi issi attanawu woykko sissanawu kuyyidobaa gitayidi, puulayidinne orddissidi bessana koshshees. Kaalli laalli uttida naa''u qofan issippe de'iyaa/ qofan malatettiya yafaranxxoti xoqqu yaagiyaa issi kuriyaa medhdhoosona. Kuree naa''anne naa''aappe bolla gidida yafaranxxoti issi mala qofaa qonccissiyoo utettaa mera. Haagee yedaxifatiyan issi xifatiyaassi issi mentto mala oyiyoogaa. Issi menttoy bari giddon cora qofa qashota oyqqeer. He qofa qashoti ubbaykka mexi issi ano yohuwaa bolli wudoosona giyoogaa. Danttuwaassi issi kuriya giyoogee ha menttuwaakka mala. 

Issi mala qofaynne malatettiya yohoti ussippe shaahettidi uuttidosona. Kuriya yiyoya hagaa issi mala yohotinne qofati issippe issi kuriyan uttoosona, kuriyan kuriyan shaahettidi. Hagee qassi danttuwassi dumma eeshsha. Yafaranxxoti kuushshan shocidogishshawu qalametu yesoy naagettido gishshatawunne etawu yetta cenggurssay giigido gishsha xalaalaassi kumetta gidida issi qofaa aattees gaana dandayettenna. 
Ane kaallidi Gabayyo Biraanu kuruyaa xeelliyaagan woygidaakko xeelloos. 
     “ kuree- issidanttuwa giddon de'iyaa citan citan 
       uttida yafaranxxoti qofaa issippetettay woykko 
       utettaa issi mala hanotay woykko qofaanne 
       utettaa issippetettay de’iyoo yafaranxxotuppe
       merettiyaaba.” / 1999:198/ 
Nuuni qommo baggaara be’ido “wolayttawu wogade dees” 
Yaagiya danttuwan kure geetettidi shaahettidaageeti naa''u eeshshata: yafaranxxotu qofaa issippetettaanne azmmaachche de'iyooba gidiyoogan kunttana bessiyaabaa kunttidi beettiis. Hara danttuwa eeshshati:

 ( yafaranxxotu yesoynne kuushshaa shochchaa) geetettiyaageeti kaalliyaa   
  timirttiyan aahuwan be'ettana de'iyaabata. 
                   Meezziya Heezzaa 
Naa''u naa''u tamaare de'iyoo citata medhdhidi ha oyshatun tobbidi gamma zaaruwa immite. 
1) Issi danttoy dantto geetettanawu ayyo aybi aybi kumana bessii? 
2) Danttuwa kure geetettiyaabi aybee? Issi danttuwa leemisadan ekkidi A 
   kureta birshshidi bessite. Etawu de'iyaa qofaa issippetettaakka yootite. 
3. Danttoy qaalatu dooruwaa bolli wudiyoo hanotay ayyo ay mala eeshshati minnidi 
    beettanaadan oottidee? 
4. Yesuwanne yetta cenggurssaa naagidi kuushshan shocenna shin qassi  qofaa issippetettay 
    de'iyoo naa''u naa''u yafaranxxoti de’iyoo usuppun danttota xaafidi shiishshite. 
5. Yesuwacnne yetta cenggurssaa naagidi kushshan sohociyaa issuwan issuwan naa''u 
   yafaranxxoti de'iyoo ichchashu danttota xaafidi ehiite. 

Kaallidi danttuwa minjja/qantta hanuwa, bari giddoy darobaa oyqqiyoo hanotaa, eesotettaa, misiliyaa meruwaanne bila haagayata bari giddon oyqqiyoo hanotaa, doorettida qaalata go'ettiyoo hanotaa qonccissidi bessanawu maaddana mala issi “ Wodiyan” giya danttuwa ekkidi A gidduwaa be'oos. 
    Nena bonchchidaa banchchiyaagoo
   Nena kariyaagaa kariyaagoo 
   Oonanne awudenne eqqa naagennaagoo 
  Ne agga kanttaychchin oonne gakkennaagoo. 
      Nenaara biiday bonchchettiis duretiis
      Asa na'a ubbaappe wolqqaamiis duretiis 
      Nena go'ettennay metootiis hiyyeesiis
      Ogiya doonan uttidi woossanaayyo kiyiis. 
Ne taayyo alleeqo ta nena bonchchana 
Neeni taayyo miishsha ta nena minjjana 
Ne tawu siiqo lagge nenaara de'ana 
Ta guyye attikke nenaara paallana 
   Alleeqo miishshadan neeni bonchchottennee 
   Eessaa lliuwaadan neeni mal''ottennee 
   Dosetta buquradan neeni saaphottennee 
   Daannadan pirddanawu neeni geeshshottennee. 
Ha danttuwa nabbabin nuuyo siyettiyaa sissaa, beettiyaa misiliyaa, aadhdhiyaa kiitaa xaafanchchaa qaalatunne bilaa go'ettuwa ubbaa ane birshshidi xeelloos, Ay danttuwaninne birshshettay nabbabbiyaa izzawudan dummatana danddayiyoogaa hassayana bessees. Gaasoykka danttuwa giddon de'iyaa qaalati corabaa bantta giddon tucci oyqqidaba gido gishshawu dumma dumma nabbabbiyaa asalou dumma dumma aaho birshshettaa immana donddayees. 
Ha danttuwa geluwan bollan xaafanchchay “Nena bonchchidaa bonchchiyaagoo” yaagiiddi denddiis. Wodee bana go'ettennaagaa aggidi bi aggiyoogaa, I oonanne eqqi naagennaagaa, wodiyaa ooninne sinttatana danddayennaagaa koyro kuree yootees. Naa''antto kuriya ekkikko wodiyaa suure go'ettida asi boncchchettido hanotaa, wolqqaamoogaa, duretoogaa, wodiyaa go'ettibeenna asi metootoogaa, hiyyeesoogaa, manqqidi woosawu kiyidoogaa qonccissees. 
Heezzantto kuriyaa xeellikko, xaafideeagee bariyyo qaalaa gelishin be'eettees. “ Neeni taayyo alleeqo ta nena bonchchana” gaagees, nena minjjana, nenaara de'ana, nenaara paallana gees. Aybissi giikko wodiycaara biida asay/ go'ettida asi bonchchettiis lo''o xekka gakkiis. Hegaa qommobaggaara de'iyaa naa''antto kuriyaan yootiis. Wurssetta kuriyaan wodiyaa neeni bonchchottennee, neeni mal''ottennee, neeni saaphottennee, neehi geeshshattenne yaagiidi A lo'otettaa markkettees. 
Xaafanchchay dumma dumma bilatakka go'ettennan aggibeenna. Leemisuwassi koyro kuriyan koyro yafaranxxuwan doommiiddi “nena bonchchidaa bollchchiyaagoo” yaagiiddi doommiis. Asa gidenna haasayana danddayennabaa, ayfiyan xeellanawu beettennabaa A siyana danddayennabaa ‘nena’ yaagiiddi xaafanchchay doommiis. Hagee qassi bilatuppe issuwa gidiyoogan Nenotto bilaa geetettidi erettees. Qassikka wurssetta kuriyan xaafidaagee “ alleeqo miishshadan, eessaa ililuwaadan, dosettida buquradan, daannadan” yaagiiddi hara geeddarisso bilaa go'ettishin be'eettees. Xaaxi – waaxiyoo wode xaafanchchay wodee band go’ettenna wraa kawushshiyoogaa, bana go'ettidawu dureta, misshsha gidiyoogaa qonccissidi yootiyoogaappekka aaruwaa bariyyo wodiyaa bonchchanawu woykko go'ettanawu qaalaa gelishin be'eettees. Yaaniyoo gishshawu ha danttuwa nabbabbiyaa dumma dumma asawu dumma dummabay guuggiyan mislettanawunne dumma dumma akeekay merettana danddayees. 
Ane Burunjje Bungge yetta dantotuppe issuwa gujjidi xeelli makkidi meezze oyshatukko kanttoos. 
(Batta) Gattan toggiyaa gaammoy 
        Gaammuwaa yeliyaa maahee 
        Wuuwwuy wolay woddiis 
        Wuuwwuy zarphphee me'iis 
       
       Ta azinaa shemppiyoo maaro
       biittay kocan denddo 
       wodee xeetidi tammiis
       ta taro am''e taaro 
       ta taara am''e taaro 

       laametto taayyo layttay 
       yibbaata gido he wogay 
       menttan gaytto laatay 
        Haakko ayiso azinay 
        Piti piti ayiso azinay 
       Shari shari ayiso azinay. 

    Kochchooroy assawu baggay 
    Kiisiyaara danccuwara boottay 
    Cuuchchay gonddoy loshay 
    ta sunttaa cayida boozay 
    bawutay waanna miizzay 
    ba xallaa sabbiyaa curqqay 
    eeyyatu xeessay hawu''ay. 

    zino baynnaagee kuttoy 
    kanaa kaalliyaagee tunay 
    guyye ashaagee bullay 
    ajaajjee looxxay loshay 
    kareera kafaafa puusoy 
    buleera goseera manqqoy 
    maallado worddo xoossay 
    omarssi kayso kanay. 

Oottenna ootenna yibbaata aysettiyoo wogay 
tookkenna tookkenna allagaa ta azinaa miixay 
yelenna yelenna zeerusaa maahiyaa qanttay 
attenna attenna ta gishshay ta zuussawu qommoy 

O booree O baaraa qolchchii? 
O miixay O miixaa toochchii? 
O wogay O wogaa kammii…

Baa maakka baa maakka allagawu ta naatu wolqqaa
 kaallakka kaallakka singgakka ta peenuwaa baanaa 
 cayakka cayakka toochchakka ta naatu sunttaa 
menttakka menttakka mooraaliya hay ta soo denttaa. 

Ha danttuwaa giddon daro dumma dumma cuccumati de'oosona. A nabbabbiyaa dumma dumma asi bariyyo dumma dumma birshshettaa ekkana danddayees. Aani qassikka bila haasayati zuguyaan haasayidobatikka de'oosona. 
Ha yetta danttuwan xeelliyoo wode issi iita asaa be'eettees. He asi keehi huqqunnettido gishshatawu xaafanchchay “ wuuwwuy wolay woddiis, wuuwwuy zarphphee me'iis” yaagidi asaa shiishshanawu waassishin be'ettees. Ha ayso azinaappe denddidaagan “ ta taaro am''e taaro laa meto taayyo layttay haakko ayiso azinay yaagidi xaafanchchay qanggees. 
Ha ayissiyaa asi bari iita ayisuwan assaa ayissana koyyeesinne bari wogan haraa wogaa kammana, bari miixan haraa miixaa toochchana koyyees. Bari aysannawu koyyiyoo amuwan de'iyaa asi haratussi iita gidiyoogaa ha danttoy akeekissees. Xaafanchchaykka tishshi oottidi cayees. puuziyaa ajay, godaa wurssiyaagee xonttay, zadaluwaa qaattida dulloy, miichchiiddi 
miyaagee Umay, sunttaa cayida bozzay, bawutay waanna miizzay. Ba xallaa sabbiyaa curqqay kareera kafaafa puusoy, bulleera goseera manqqoya h.h.m. gees. Ayssi giikko ha asi asaa iita qohees; asi erennan xonttaadan asaa de'uwaa taarikiyaa qohees. Sunttaa bashshees. bari xalaalaa sabbees. I kareera kafaafa shiini buleera goseera manqqo. Hagaadan asaa toochchiiddi, qassi bari xalaalaa sabbiidi lo'o malatiiddi biittaa dichchaappe guyye ashshiyoogaa yootees. 

                  Meezziyaa oyddaa 
Kaallidi heezzu oyshati shiiqidosona. Eta naa''an naa''an gididi tobbidoogaappe simmin kaallidi de'iyaa gallassawu oottidi shiishshite. Intte ha oyshatu yuushuwan kifile giddon tobbanay xaaxi waaxo gidida waati ha meezzziyaa ootti polanee giyoobappe attin ha''i doommeeta giyoogaa gidenna. 
1) Issi danttuwa xaafanawu huuphe yohuwaa dooridi danttuwaa kumetta eeshshaa kunttiyaa issi payya danttuwa intteppe xaafidi intte asttamaariyaassi/reessi shiishshite. Kifile giddonikka denddi eqqidi intte kifile laggetussi nababite. 
2) Laybireeriyaa biidi dumma dumma xombbee maxaafatuppe wochchidi  issi inttena ufayssiyaa danttuwaa xaafidi/ duuqqi ehiidi kifile gidon intte laggetussinne asttamaariyaassi/reessi yetta cenggurssaa naagidi nubabite. 
3) Bila haasayati danttuwaassi gita maaddiyaaba. Dumma dumma maxaafata nababidi ichchashaappe bolla gidiyaa bila haasayaa qommotanne eta meretaa qonccissiyaabaa xaafidi shiishshite. 

4.4. Danttuwa Uferettata 
      Tobbiyoo oyshata: 
1.	Danttuwaa ufurettaa giyoogee aybee? 
2.	Danttuwa ufurettata yaagiyoogeeti aybee aybee? 

Ufurettata yaagiyoo wode issibay merettidobata woykko issibay merettanawu miishshadan ekettidabata /go'ettidobata gaana danddayeettees. Danttuwa ufurettata giyoo wodekka danttoy merettiiddi bari giddon oyqqidobata gaanaassa. Issi keettay keexettanawu ayyo darobay koshshees. Leemisuwawu Goday, meegay, gattay, tuussay, yuushuwan eqqiyaa zaaro mittay, qoree, qosilettay, ifittay, zanddiiday h.h.m mule ubbaykka issi Wolaytta keettaa keexxanawu de'ana koshshees. Qorqqoro keettawukka hegaadan abay ayyo shiiqana koshshees.  Hegaadankka danttoy keexettiyoo woykko merettiyoo ufurettati de'oosona. Hegeetikka: 
?	Qalamiyaa 
?	Paca qofa qashuwa 
?	Yafaranxxuwa
?	Yetta cenggurssaanne (rhythm) 
?	Kuriyaa
Ha danttuwa meretawu koshshiyaa miishshati koyettiyaa keenaaninne eti gelana bessiyaa sohotuninne hanotatun gelidi beettana xayikko, he danttoy kumetta gidana danddayenna woykko I paca gididi attees giyoogaa. 
Ayyo bessiyaa danttuwaa ufurettatuppe haray atto shin mexi issoy paccikko haray A sohun eqqees/ geelees yaagiyoobi de'enna issuwawu issuwawu danttuwa meretay dumma gidida A maadoy A maadoy de'ees. Issoy paccikko hari de'iyoo gishshatawu aykko baa geetettenna. Ha qommo baggara nuuni keettaa keexxanawu koshshiyaabatuppe leemisuwawu godi paccin, woykko, meegi, woykko zaaro mitti paccin keetti maara keexettana danddayettennaagaadan giyoogaa. Issi issi ufurettay danttuwaassi hari eqqana danddoyenna sohuwan eqqidi keehi gita go'aa immees giyoogaa. 
Eti essippe oyqettidi issi danttuwassi shemppo immoosona. Hegaa gishshawu danttoy denddiyoodenne qofettiyoo wode uferettati denddoosona/qofettoosana. Aysi giikko danttoy ufurettati baynnan eqqana danddayenna. Cora danttuwaa ufurettati de'oosona. Eta issuwawu issuwawu dumma dumma eeshshatinne go'ati de'ikkonne eti ubbay issippe gididi lagge danttuwa kooloosona. Danttuwa ufurettata xeelliyaagan eti awugeetakkonne Asfaa zarihuni immiyoo birshshettaa ane xeelloos: 
“Danttoy laggetida issi mala adussatettay de'iyoo yafaranxxotun 
uttiyaagaa gidishin issi issi yafaray qassi yafaranxxo 
geetettees. He issi issi yafaranxxoy issi mala yesoy de'iyoo 
paca qofa qashotun shaahettees. Paca qofa qashoy issi 
shemppuwan woykko issi kuttan nababettiyaanne issi 
mala qalamiyaa oyqqida qaalatu shiiqogidishin
“siitoy/minijatettay qassi “paca qofa qashotunne
 qalametu yesoy kuuyettiyooba gidishin danttuwa
 kuushshaa shochchawu keehi aaho baggay de'iyooba. 
Shochchay danttuwa bilan kuuyettida cenggurssaa, 
qaalaa woykko paca qofa qosho zaaretonne lagge
 gidiyaa qofa qashotunne yafaranxxotu zuppiyan 
merettiya, issi giigida issi mala wodiya likkiyan 
geetettiyaaba. Xaaxi waaxiyoo wode shochcha giyoobi 
beettiyoy qofa qashotuninne yafaranxxotun de'iya 
qalameti banttawu de'iya yesuwaan issuwa gidiyoo 
wodiyaana. Ayyo yesoy issi mala gidana xayikko 
shochchaykka shoraa xayees. Shochaassi shori 
xayikko qassi danttuwa bilan koyettiyaa yetta 
cenggurssay woykko cenggurssan beettiyaa 
shonggay xayi aggees. / 1992: 78/ 

Ha dayttuwa ufurettatu aybatettaanne eeshshaabaa xaaxi-waaxo gididanne qantta qonccissuwa kaallidi xeelloos:

1.	 Qalamiyaa (meter)
Qalamiyaa giyoogee hara suuppabawu shaahettanna danddayenna wurssetta gidida cenggurssa ubbaappe keehi guutta gididaba. Qalamee issikuttan geetettiyaanne appe guuxxiya kifilee baynna danttuwaa ufurettaa.yafaran woykko paca qofaa qashuwan beettiyaa qalametu yesoti/ paydoti yafaranxxuwaa adussatettaaynne qanttatettaa, paca qofa qoshuwa ahotettaanne xunttatettaa, danttuwa shochchnaanne siitaa woykko qanttatettaa, yetta cenggurssaanne yafarata xaafiyoo hanotaa woykko ogiyaa kuuyyoosona. 

Leemisuwaa: 
                  ?  ?      ?  ?  ?  ?   ?  ?   ? ??   ?
                  Hachchiini minnikko qanttaani gixxikko        6/6
                   ?   ?   ?   ? ?  ?    ? ?  ?   ?  ? ?
                  Oosuwaani minnikko cawaani genccikko   6/6

                   ?  ? ?   ? ??   ?  ?  ?   ? ? ?
                  Nu de'oy mal''ana xumabay poo'ana.    6/6

?      ?       ?    ?      ?     ?      ?        ?    ?    ?   ?     ?
Ha  chchii  ni    mi    nni   kko    Qan    ttaa   ni   gi   xxi   kko        6/6

Ha bolla baggaara be'idoogaadan dumma dumma danttotussi qalamiyaa qooday dumma dumma gidana danddayees. Ha pude leemisuwan de'iyaagee usuppunay usuppunaara (6/6) giyoogaa aybissi giikko issi issi paca qofaa qashuwaa qalamee usuppuna usuppuna gidiyoo gishshataassi. Hayyanintta Loohissiyaagoo/ree ha yohuwaa bollan ahho qonccissuwaa immanaadan qofissays.

Meezziyaa
Ane tamaaretoo kaallidi imettida issi kuriyaawa danttuwaassi aappun qalameti de'iyaakko ootti bessite. 
         Xoossi immin asi diggii?
         Xoqqan kaqqin kani ekkii?
         Taani dosin asi diggii?
         Xoossi giikko naa''ay deana 
         Baso oyttiyo issippe maana. 

2.	Paca qofa Qashuwa
Issi yafanranxxuwaa giddon beettiyaa qaalatu giddoppe cenggurssay   qanxxettennan issi shemppuuan woykko yetta cenggurssan geetettiyaa woykko nabbabbettiyaa issippe de'iyaa qaalata paca qofa qoshoy issi yafaranxxuwaassi baggaa woykko issi yafaranxxuwaassi gidduwaappe shaakkidoogaa gaana danddayettees. Leemisuwaawu ane bolla danttuwaa paca qofata xeelloos. 
                  Hachchiini minnikko                Qanttaani gixxikko        
             
                  Oosuwaani minnikko               Cawaani genccikko   

                  Nu de'oy mal''ana                     Xumabay poo'ana.    
 
Ha bolla bagga danttuwaa kuriyaan de'iyaa yafaranxxoti qofa qashuwan shaahetti shaahetti uttidosona. 
Ane issi yetta danttuwaappe ekettida issi kuriyaa leemisuwaawu ekkoos:

Aybawu tana oohiyawu immay 
Siiquwa lissuwan ta ashuwa shocay 
Shemppuwan kaa'ay worada pattay 
Ta hayqqiyoode haahuwan xeellay?
Ha danttuwaassi koyro kuriyan naa''u paca qofa qashoti de'oosona. Hegeetikka “aybawu tana” giyaageenne “oohiyawu immay” giyaagaa. Koyro paca qofaa qashuwa issitoo kiyida shemppuwan nabbabbiigeettees; naa''anttuwakka hegaadan. “ Aybawu tana” giya koyro paca qofa qoshuwa giddon ‘y’ nne “wu” siyettokkona eti mitetti attiigoosona. Attida hara xeesettiyaageeti qoodettiyoode oydda. Naa''anttoykka hegaada “Oohiyawu immay” giyaagaa giddon “yawu” nee ‘y’ siyettokkona/qoodettokkona. Hegaa gishshawu naa''antto paca qofa qashuwanikka oyddu qalameti de'oosona. Muumeera ha koyro yafaran hosppun qalameti de'oosona. Ha koyro yafaran hosppun qalameti de'oosona, Hegaa gishshatawu haguwu 4/4 qalameti de'oosona giyoogaa.
                                 3. Yafaranxxuwaa (verse)
Yafaranxxoy haraba gidennan issi danttuwaalsi issi kumetta yafaraa giyoogaa
Ane kaallidi de'iyaa heezzu kuree de'iyoo danttuwaa xeelloos. 

Ne guuggiyaappe eraa pulttissa aliyaagoo,
Xumida ta de'uwawu xomppedan poo'iyaagoo,
Gallassan gallassan tana xomoosiyaagoo,
Neeppe aadhdhanaadan tana minttettiyaagoo,
Ta woyga galatoo geeddariyaay baynnaagoo.

Saluwaara paalliyaagawu payleettiyaayyo aaway,
Saynisiyaa pilggettawu mucuraayyo baasoy,
Hargganchchaa pattiyaagawu dottoriyaayyo denddoy,
Gooba goshshanchchata denttettida minoy,
Neeppe hari oonee dere ubbawu poo'oy?

Ne bonchchoy xoqqu go oosanchchatu giddon,
Ne qooday palaho ubbatookka payduwan,
Beeray neegee aaho nu biittaa dichchanawu,
Sinttanawukka minna deriyaa kaalettanawu,
Sabay neessi bessees merippe merinawu.

Meezziyaa
1.	Tamaaretoo ha bolla danttoy obaa yootii?
2.	Issi issi kuriyaan yootottida kane qofatu bolli tobbite
 Ha danttuwaassi aappun yafaranxxoti de'iyoonaa? Ayyo tammanne uchchashu yafaranxxoti de'oosona. Issi danttuwaassi guutta giishin naa''u yafaranxxoti de'ana danddayoosona.                                           
Issi mala woykko mise qaalatu cenqqurssati issi danttuwaa giddon ubba qassi issi issi kuriyaan zaaretti zaaretti yiyoo hanotay shochchaa  geetettees. Shochchaynne mucurettay/siqqintta hanotay  issoy issuwaa giddon qoomettidi beettiya meretanne zaaretti zaaretti yiyoo yesuwaa wodiyaaninne yetta cenggurssan kuuyettidi shiiqiyoo hanotaa. 
Issi doomettan de'iyaa paca qofa qashuwaa nababanawu go'ettiyoo wodeenne geeteettiyaa yetta cenggurssay wurssettan de'iyaa paca qofa qoshuwa nababanawu go'ettiyoo wodiyaara lagge gidana bessees. Hagee qassi danttuwaa giddon de'iyaa qalamiyaa yesuwaa laggetettaa koyyees giyoogaa. Ha shochchaynne mucurettay issippe gididi biyaa issi mala wodiyaan simmi simmidi yiyaaba. 

                     4. Yetta cenggurssaa (Rhythm)
Issi paca qofa qashuwan beettiya qalametu yesuwaappe danttuwa nabbabanawu woykko gaanawu koshshiya shonggaara de'iyaanne asa wozanaa bochchiyaa cenggurssa giyoo hiilla. Paca qofatu giddon beettiyaa qalametu paydoy dariyoogaaninne guuxxiyoogan kiyiyaa yetta cenggurssay keehi dafettanawu woykko qaammidi qanxxettana danddayees. Lo'o yetta enggurssay de'ana mala qalametu paydoy, sochchay keehi maaddiyaaba giyoogaa.
Ane kaalliidi dumma dumma qalametu yesoy de'iyoo dumma dumma yafariyoo hiillati shiiqido odettiyaa danttota woykko yetta danttota xeelloos. Ubba danttotakka kaalli kaalli be'eana. 
                         Oosuwaa
 Oosuwa ayssi kariyoo issuwa haraappe dooriyoo
Oosuwaa ayssi toochchiyoo shaahuwaa ayssi medhdhiyoo
Ooso ubbay lagge lagge wottidaagee
  Mizi ushshidaagee mayzzi gixissaagee
  Neegan neegan minna deree hoola gaana
Neeni yaynettan sinttawu sinttawu baana.                    
                        
Ha pude baggaara nu xeellido danttuaassi issi issi yafaranxxoy aappun qalametuppe merettidee? 

5. Kuriyaa (stanza)
Kuriyaa giyoogee issi danttuwaa giddon beettiyaa naa''anne appe bolla gidiyaa paydoy de'iyoo shaahetti shaahetti uttida yafaranxxoxa malaatees. I issi mentto mala gaana danddayettees. Ane kaallidi issi siiqo yetta danttuwa ekkidi A giddon woqqu kureti de'iyaakko xeelloos. 
                
  Waanoo Yooshshee
Waanoo yooshshee ne wogay wottenna 
Waanoo yooshshee ayissenna peeshshenna 
Waanoo yooshshee uyennaani mattottays 
Waanoo yooshshee ne siiquwa harggays. 

Aybawu tana oohiyawu immay 
Siiquwa liissuwan ta ashuwa shocay 
Shemppuwan kaa'ay worada pattay 
Ta hayqqiyoode haahuwan xeellay 

Ne biyoode ne yiyoode kaallaysi 
Qoppaydda arggoora awaa moogayis 
Omarssan hiittan nebaa harggayis 
Ne bay denddiyoode gooshshaa qaaqqays. 

Qoppikke giin ne attakka. 
Tu gullottin ne geemmakka 
Kushiya immaas biikke awukka 
Duttan uttaas heggaa ekka. 

Taayyo xalee ne danccuwan dees 
Ta amuwa koshshaa ne kahay erees
Garsseera haaya ta sotuwan seellees
Uttiin  eqqin taayyo nebay bettees.      
                           
Ta ayfiya afuttay caggenna 
Menttees tawu heqqunttay simmena 
Yibbaa qachchiya maraccee tawu deenna. 
Ne bayinnan ta suuttay oottenna. 
                 ( Manttaa Burunjje Bunggeppe) 
Ha danttuwaassi aappun kureti de'iyoonaa? 

5. Laame bila Haasayaa ogeta/Hiillata (Figures of Speech)
Laame haasaya ogeti issibaa qonccissiiddi xaafettidoogaadaana gidennan hara dumma ogiyaan qonccissoosona. Laame haasayan issi nabbabiyaagee xaafettidaba/qaalaa xalaalaa xeellidi akeekana danddayenna hegaappe aadhdhidi qoppana/pilggana bessees giyoogaa. Etikka bantta giddon kaalliyaageeta xaaxi-waaxoosona:
1. Geeddaro (Simile): Hagee naa''ubaa laggeyi/geeddari xeelliyaagaa gidishiin kaalliyaa      
    qaalatanne eta malatiyaa hara qaalata go'ettees: ….dan,  mala, malatees.
   Lm. Hagee na'ay ba aawwaadan haasayees.
          Ta siiqiyaa kiitanchchaa malatawusu.
                Manjjuri godare mala.
2. Laamenttaa (Metaphor): hagee bila haasaya qommo gididi naa''ubaa geeddariiddi issuwaa eeshshaa harawu muumeera immidi laammi aggees. 
Lm. Ta siiqiyaa kiitanchcha. (bari siiqiyoo kiitanchchaara laammiis)
        Manjjuri godare. (Manjjura giyoo asa godariyaara laammiis)
3. Asumma (personification): Hagee bila haasaya gididi asa gidennabaa, shemppoora 
       de'ennabaa woykko ayfiyan beettennabawu asa eeshshaa immiyoo hanotaa.
Leemisuwaa: 
       Kaamee keehi horddofees.
      Mittay yeekkees.
4. Nenotto bilaa (Apostrophe): Hageekka bila haasayaa qommotuppe issuwaa gididi issi matan baynna asa, woykko hayqqiichchidabaa, woykko asa gidennabaa asadan nena yaagidi malaatiyoo/haasayissiyoo hanotaa.
Leemisuwaa.
      Laa deriyaa daamootaa ne baree woyseeshsha?
      Saluwawu ne iraa nuuyyo aybissi diggay? 
5. Xoqqissuwaa (hyperbole): Hagee issibay hanidobaappe woykko polettidobaappe keehi 
      xoqqissidi haasayiyoo bila. 
Leemisuwaa: 
           Taani neeyyu xeetu sha'utoo odiini ne siyabaakka.
          A bari siiquwaa maccaamiyan ta wozanaa daakkaasu.
6. Ziba haasayaa (Irony): Ha bila haasayay aattiyoo kiitay I yootiyoo qaalaadana gidennan 
      Phalqqetta ogiyaan aattees.
     Leemisuwawu: 
              Issi keehi zawi baynna ordde na'iyoo “Bii lee'e misqqiiqee” giyoogaa mala.
             Issi keehi qantta asa “ Laa xonggollawu” yaagiyoogaa.
7. Laame suntta (Metonomy): Hagee issi erettida sunttaassi hara keehi erettibeenna/lame sunttaa 
   immiyoo hanotaa qonccissees. 
   Leemisuwawu: I Maataa koyyees gaanawu, I oydiyaa koyyees. Giyoogaa.

Meezziyaa 
Tamaare naatoo ha qommo baggaara intte be'ido lee bila haasayatussi issuwawu issuwawu ichchashaa ichchashshaa gidiyaa leemisota kaallidi de'iyaa kifiliyaassi ekki ehiidi intte asttamaariyaassi/reessi sheedhdhite. 



ICHCHASHANTTO SHEMPPUWAA
5. MEDHDHI  XAAFUWAA
Ha timirttiyaa sintta qofata: 
Ha timirttiyaa wurssettan tamaareti: 
?	Medhdhi xaafowa aybatettaa yootana. 
?	Dumma dumma bila xifatiyaa qommotussi naqaashaa cuccumana. 
?	Dumma dumma medhdhi xaafotu meraa shaakkana. 
?	Dumma dumma medhdhi xaafotu giddon de’iyaa shiishuwaa dummatetta zuleyana. 
?	Dumma dumma adussanne qantta medhdhi xaafota nabbaboogaappe simmin eta                                
    dummatettaa eta eeshshaara qonccissana. 
?	Medhdhi xaafotu meruwaa woykko xaafuwaa meezzeetana. 












5.1. Medhdhi Xaafuwa  
Ha kifiliyaan dumma dumma medhdhi xaafo qommotubaanne eta meraabaa tamaarana. Medhdhi xaafuwaninne chii-medhdhi xaafuwaa giddon de'iyaa dummatettaabaakka be'ana. Qassikka kase shemppuwan be'ido yeda xifatiyaaninne danttuwaa giddon de'iyaa xaafuwaa meraa woykko hanotaa dummatettaa akeekan. Yeda xifatiyaa meran shiiqiyaa medhdhi xaafotu eeshshaa be'ana. Ha shemppuwan aadhdhiyaa timirttiya kumetta akeekaa demmanawu intte (tamaareti) loyti hashetidi oottana bessees. Imettiyaa imettiyaa meezzettun loyttidi intteyyo siyettiyaa qofaa la'a gididi qonccissana bessees. 
Ha huupphe yohuwan xaafettida qofaa polo akeekallawu ha moojuuliyaa giddo xalaalan xaafettidabay gidenna agaana danddayees. Hegaa gishshawu untte ha huuphe yohuwan xaafettida hara hara maxaatata laybireeriyaa biidi nabbabbana bessabbana bessees. Hagaappe kasenu be'ido shemppotun dumma duma bila xifatiyaara ohettidi de’iyaabata be'ida. Appe kaalliyaa getun bila xifatetu qommotuppe issuwaa gidiyoa odettidabatanne xaafettida bilaxifatiyaa yara gidiyaa danttuwaa pilggida. 
Ha shemppuwan qassi kane gidida yohota bila xifatiyaappe kare kiyennan dumma dumma hara macarata be'ana. Haratuppe aattidi yeda xifatiyaa meran aadhdhiyaa dumma medhdhi xaafotu giddoppe adussanne qantta medhdhi xaafotu bollan wudana. 
Bila xifatee bri giddon odettidabata, danttuwa, tiyaatiriyaa, adussa medhdhi- xaafuwa, qantta medhdhi xaafuwa oyqqiyoogaa kase be'ida. Eti ubbaykka issippe malatettiyoobati de’ikkonne bantta shiiquwan meran qassi dummatoosona. 
                                                          
Utettaa (form) giyoogee issi issi bila xifaiyaa maearay shiiqiyoo woykko giigiyoo meraa giyoogaa. Leemisuwawu yeda xifatee yetta cenggurssi, mucuriyoobi baynnan yeda xaafettidaba gidiyoo wode gassi danttoy qalamiyan, paca qofa qashotun, yafaranxxotun, shochchaan yetta cenggurssotun h.h.m. mucurettidanne guutta qaalatun shiiqees. Hegee ayyo giddo hanotaa. Kareera xeellikko qassi woraqataa bolli gaxaappe gaxan gakkanawu xaafettenna danttuwaa maaraadan kuriyaan kuriyaa shaahettidi yeechchaassi/ woraqataassi giddo gillan uttiyoo/ xaafettiyoo hanotay de'ees. Shin yeda xifatee yeechchaa bolli gaxaappe gaxaa gakkanaashin kumidi xaafettees. Bari tobbanawu denttido hoophe yohotu bolli aaho birshshettaa immiiddi corabaa daro sinttatun / yeechchatun xaafees. Tiyaatireenne A malatiyaaseeti qassi koyro yeechchaa bolli xaafettirggidi gutaran asaa/ galchchaa sinttan oosetti/ poletti be’etiyaaba. Ha shiiquwaa ogiyaa nuuni utettaa (form) yaagiyoy. 
Ohettay xaafidobati bantta giddon oyqqidobatanne eta asaayfo aattiyoo yoho. Ay medhdhi xaafuwaanikka issi dogettana bessennabay utettaanne ohettan dummayidi be'ana bessennaagaa aybissi giikko era oosuwan aadhdhanawu xeyettida qofaa I aadhdhanaadan koyettidabaa A utettay kuwyyees/ woykko utettaynne attana koyettid qofay shaahetti xeelettokkona lemias issi qofay aaho birshshettan qonccidi xaafettanaadan koyetikko yeda xifatiyaan xaakttana danddayees. I aaho birshshettaa koyyiyaa yoho gidiyoo gishshatawu xaafanchchay yooshshi qoppidi A utettay ayba hamotan gidana bessiyaakko kuuyyees giyoogaa Ha ogiyaan ufettaynne ohettay he mero- oosuwaadan naa''ay issippe keehi maayettidi, issoy issuwaappe darennan guuxxennan lagge shaahoy baynnan biyaaba. Leemisuwassi keehi dara qonccissuwan zuleyiyoobati daro corabaa denttiiddi takkiyoo hanotatussi, aakki aakki hara yohotakka yeliyaa allaalliyaassi qantta medhdhi xaafo utettay inetenna ixxana danddayees. Keehi aaho huuphe yohota aattanawu adussa medhdhi xaafo utettay doorettees. Issi keehi xuntta huuphe yohuwaa keehi aassidinne adussidi xaafiyoogee borssoba. Hegaadan hanana bessenna. Keehi yiira na'i (8 laytta na'i) ba aawaa kkotiyaa mayiyoo wode aara baana/ lo'ana danddayenna. Sa'aara gooshettidi zammaanaba kiyees. Hegaakka mala giyoogaa. Hegaa gishshawu utettay ay mala oosoy ay mala ogiyaan uttanaakko/ aadhdhanaakko kuyyees. Yaagidoy hegaassa. 
Danttoy attin medhdhi- xaafuwa gidiinikka chii- medhdhi- xaafoy aadhdhiyoo utettay yeeta xifatiyaa hanotaana. Tumaa odikko nu timirttiyan qanttanne adussa medhdhi- xaafota xeellanaassi koyyido gishshatawu denttidappe attin yeda xifatiyaay xaafettiyaa hara cora medhdhi- xaafo qammoti de'oosona. 
Medhdhi- xaafota eta qommuwan qommuwan shaakanaayyo daro xeelettiyaabati de’oosona medhdhi xaafoti denttiyoo huuphe yohon, bantta ohettan woykko bantta giddon oyqqidiban, xaafiyoo hiillan woykko utettan shauhettoosona. Ha bolla baggaara nuuni be'ido ogetun xeelettidi shaahetti eretti uttida medhdhi xaafo qommotuppe ane kaalliyaageeta be'i kanttoos.

5.2. Medhdhi-xaafo Qommota 
?	Baceessuwaawa medhdhi xaafuwa 
?	Saynissiyaawa medhdhi xaafuwa 
?	Wonjjalaa pilggetta medhdhi xaafuwa 
?	Aligooriyaa 
?	Aadhidaban wudiyaa medhdhi xaafuwa 
Ane ha qommo baggaara yuleyido medhdhi xaafota issuwa issuwa xaaxi waaxo gidiyaa qofaa keallido xeelloos. 
       1. Baceessuwaawa medhdhi – xaafuwa 
Baceessiyaa medhdhi- xaafoy dumma dumma hanotata boriyaa woykko toochchiyaa medhdhi- xaafo. Issi kawotettan, wogan, oosuwan hegaanne hegeeta malatiyaa yohota dumma dumma ogefun borees woykko toochchees. Ba denttido huuphe yohota kawushidi sa'aara goochchiyaa medhdhi xaafo giyoogaa. 
2. Saynisiyaawwa medhdhi xaafuwa
Qoydissiyaawwa medhdhi xaafuwaa giyaagee saynissi yaanne tekinooliijjyyaa dichchaara gayttida hanotan sinttanawu hanana woykko polettana danddayees giidi qoppidobaa asaa kahan wottanawu/ bessanawu xaafiyoo xaafo. Xaafanchchay ha''i wodiyaan awaaninane baynna woykko go'an ppe'ibeenna tekinoollojje mishshaa go'ettana danddayees. Taarikee polettiyoo sohoy taarikiyaa poliyaabati woykko eeshshaawuat. taarikiyaa giddon go'an pee'iyaa miishshati ubbay hachchin gididi nabbabbiyaa/ be'iyaa asawu zammaana/ ooratta gidana danddayoosona. Aybissi giikko hachchin de'iyaa eraappe woykko ha''i wodiyaan de'iyaa dichchay gakkibeenna xekkaa kantti biida ooratta saynissyaa eran sinttanawu hanana/ po'ettana giyoo ooratta pilggettaa bessees. Hegaassa A sunttaadankka saynisiyaawwa medhdhi xaafo geetettiday. Ha''in de'iyaa asay nabbabbiyoo wode gelennaba malatikkone ha birshshettaadan sinttanaabaa woykko tekinooloojjee gakkana danddayees yaagiiyoo hanotaa giddon gidana koshshees. I medhdhi xaafuwaa giddon haray atto shin issi polettiyaabay hanyooy /polettiyoy ha alamiyan gidenna agganakka danddayees. Leemisuwawu xaafanchchay cora pilaanetetuppe issuwa ekkidi sinttanawu asa na'i aani de'ana danddayees gidi taarikee polettiyoo sohuwa hanno gakkanawu asa na'i de'ibeenna soho oottana danddayees. 
      

                               3. Wonjjalaa pilggettaa medhdhi xaafuwa 
Ha medhdhi- xaafuwy A sunttaadankka xeelliyoo wode I donddo oottidi doommiyoobay issi geeman polettida wonjjalaa/ mooruwaanne A pilggiyoo hanotaa Wonjjalaa oilggettaa medhdhi- xaafuwaa xaafuwaa hiillan issi keehi gita wonjjalay koyro merettees. Ha wonjjalaa polida asa shankkatidi oyqqanawu naaqissiyaa issi mino badee/ xaacee  eeshshaawwadan gelees.                                                      Ha mooranchchaa shaakki eranawu oottiyoo/pilggiyoo hanotan daro geeshsha wonjjalaa oottibeenna asati sirettiyoogan barchchiyaa be'oosona. shin ha taarikiyan nabbabbi yaagee aybanne siribeenna asi woykko wanialaa poliis giidi qoppenna asi wonjjalaa polida asa gididi pilggida badiyaa baqqaara kuuyettees. Wurssettan naagettibeenna wurssiyoo ogiyaani nabbabbiyaasaa malaalissees. 
4. Aadhdhidaban wudiyaa medhdhi- xaafuwa
Ha aadhdhidaban wudiyaa medhdhi- xaafoy, chii- medhdhi xaafuwaadan tumanne beettiya tumatettata pilggiyoogan shaahetti erettana danddayiyaa cuccumettiyaa/ beettiyaa naqaashaa shiishshenna. Ha hani aadhdhidaban wudiyaa medhdhi xaafoy tumuppekka hanidi/ polettida hanotata baaso oottidi denddees. Gido shin ha tumu polettidabati puulattidinne orddidi beettanaadan medhdhidi gujjiyoobinne xoqqissiyoobi xayenna. Xaafiyaagee bariyyo siyettida sissaa gujjidi go'ettiyoo qaalatakka medhdhi xaafo malatissees. Xaafiyaasee Issibay polettiyoo wode de'ibeenna asata, 
Polettibeennabata, baynna wodiyaanne qatuwa ( woqa) medhdhidi gujjana danddayees. Aaadhdhidaban wudiyaa medhdhi- xaafon xoqqissoy woykko gujoy beettikkonne awu baasoy tumuppe hanidaban woykko polettidaban baaso gidees giyoogaa. 
                                          5. Aliigooriyaa 
Ha medhdhi xaafoy bari meraa bilan qosanne qoncce gididi mentte birshshettaa oyqqanaadan oosettidi xaafettees. I qassi barigiddon ammanuwaa, ayissuwaabaa (politics) woykko hara asaa maabara de’uwan denddana danddayiyaabata xaaxi oyqqiyaa medhdhi- xaafo. 

Ha no bolla baggaara be’ido medhdhi- xaafo qommotuppe haratikka corati de’oosona. Hanno gakkanawu nuuni be’ido medhdhi xaafo macarati bantta ohettan, utettan, xaafiyoo hiillan shaahetti uttidaageta. Eta yesuwan be’iyaaba gidikko qantta woykko asussa gididi shiiqana danddayees. 

Meezziyaa issuwa
    Kaallidi de'iyaa oyshatussi gamma gidiyaa zaaruwaa immite.
1) saynissiyaawa medhdhi- xaafuwaninne aadhdhidabaa bolli wudiyaa 
   medhi- xaafuwaa giddon de’iyaa gita dummutettaa qonccissada yoota. 
2) Adussa medhdhi xaafoynne qantta medhdhi xaafoy malatettiyoo 
   eeshshata hara xombbe maxaafatakka nabbabbada qantta xuufiyaa shishshite. 
3) Baceessuwaawwa medhdhi- xaafoy daro wode ay mala yohotun wudii?

                   4.1. Adussa medhdhi xaafuwaa eeshshata 
Kaalettiyaa oyshata 
1) Adussa medhdhi- xaafuwaa giyoogee aybee? 
2) Hagaappe kase ay doonaaninne issi adussa medhdhi xaafuwaa nabbabidetii? A huuphe 
     yohuwaanne taarikkiyaa xaaxi waako hanotan intte laggetussi kifile giddon shaakkite. 
3) Adussa medhdhi- xaafoy ay mala ogiyaan xaafettiyaa xuufee? 

   Mero oosota xaafanchchay bari kahaappe medhdhidi, guuggiyaappe pulttissidi shiishshiyoo era 
   ooso gidikkonne etawu denddoy tumanne beettiyaa asa na'aa de'o. Asaa na'aa galla galla 
   de'iyaa gaytotettan, asaaninne meretaa giddona oosettiiyaa gaytotettan merettiy aabatikka 
   medhdhi xaafotun qonccoosona. Eti asaa na'aa de'uwaa zaari bessiyaa denddoynne wurssettay 
   ha alamiyaa asaa de'uwan polettiyaaba. Ha bollan nu giido eeshshay adussa medhdhi- 
   xaafuwawu qassikka qantta medhdhi xaafuwawukka hanees. Eti naa''u bila xifateti woykko 
   medhdhi xaafoti naa''awukka denddoy asaa na'aa de'uwaa gidishin, naa''aykka xaafettiyoy 
   yedaana. Eti naa''aykka bantta giddon eeshshaawwdtanne hiillata kunttidi oyqqoosona. Tumaa 
   maayidi naa''u medhdhi- xaafatukka puulaa maayidi xhllqoosona. Na naa''u medhdhi- 
   xaafotakka xaafiyaa xaafanchchatussi issi mala xaafiyoo meezzee woykko aazzee de'ees 
   giyoogaa. Gido shin, bantta ohettaaninne utettan etawu dummatettay de'ees. Ha dummatettata 
    kaallidi xeellana. Ane koyrottidi adussa medhdhi- xaafuwaa xeelloos. 
Beni wodiyaan keehi erettidinne aahuwan xaafettida medhdhi- xaafaya oromansiya (romanee) yaagettiyaa xaapo. Ha oromansiyaa medhdhi- xaafuwaappe dariyaa xaafiyoo hiillan daro eeshshaawwata bari giddon oyqqidi orattatettan yiidaagee ingliizattuwan “ Novel” geetettiyaa ha adussa medhdhi- xaafuwaa. He wodiyaappe doommidi bari oorattatettaa eeshshaa dichchidi, pacciyaabaa gujjiiddi, moonettiddbaa giigissiddi diccidi hachchin de’iyaa meray utettaanne taauwaa hiillaa oyqqiis. 

Medhdhi- xaafoy nu biittaa toophphiyaa doomettidoy woykko yiidoy haaho gidenna/ mati yiis. Nu biittaa Toophphiyan koyro xaafettida medhdhi-xaafoy “ Xoobbiyaa” geetettees. A qassi xaafidaagee Gabreyesuusa Aforqqa. Ha asa oosoy koyro kochchnooro  gidoogaappe denddidaagan daroba kunttiyaaba gidenna aggana danddayees- aybissi giikko ha oosoy daro meezzetettibeennaba gidiyoo gishshawu. gidoppe attin nu biittaasi hagaa mala oosuwa oottiyaa hara eranchchatussi gita go'aa immana danddayiis. Haratikka qassi ha koyronne denddo gidida oosuwaa be’i simmidi aahuwan puulayidinne kumetta harotan hara cora oosota xaafanawu maa dettidosona. 
Hegaappe simmin issi sha'anne uddufun xeetanne ishatamanttaa heeraappe haa doommiy daro medhdhi- xaafoti cora eranchchatun oosettidoogee erettees. 
Adussa medhdhi – xaafoy hara bila- xifatetudan hara xaafettiyaa oosotuppe dummatiyoo A dumma ceshshati de’oosona. Nabbabbiyaa asati woykko I xaafettido asati naagiyo/ koyyiyoo corabati de'oosona. xaafanchchati hegeeta akeekana bessees. 
Adussa medndhi- xaafoy bari sunttaadanikka bari denttido qofaa aahuwan/adussan birshshiidddi shiishshiyaa medhdhi- xaafo qommo. i bariyyo denddo oottidi denttido qofaa/ huuphe yohuwa aassidinne loytti laalidi ghiishshanaayyo aadussa wodiyaa, aaho sohuwaa koyyiyaa xuufe. I keehi daro sinttan xaafettiyaa, daro tammu sha'atun qoodettiyaa qaalata bari giddon oyqqiyaa aaho era ooso. Adussa medhdhi- xaafuwassi daro laali odiyoo woykko taarikiyaa shemppi shemppidinne utti utti denddidi birshshi bessiyoo hanotay de'ees. Ane adussa medhdhi- xaafuwaa eeshshatuppe amaratu xeelloos: Adussa medhdhixaafuway yeletaappe biidi hayquwa gakkanawu bogettennan woppu giidi yootiya daro birshshettaa immiyaa issi issi tangguwa qonccissidi yootanawunne bessanawu wodeenne sohoy de’yooba. Ha adussa taarikiyaa I zulleyiyoo wode mexi issi hoolle xalaala gidennan malatettiyaa hara hoolletikka de'oosona. 
Ayyo danttuwaadan odanawu woykko aattanawu koyyidobaa qanttan minjjidi aattenna ayyo laalidi aahuwan aattiyoo heenottay aaho. I de'uwaa dumma dumma lo'onne iita gidida yohota shiihshees. Medhdhi xaafuwa eeshshaawati taarikiyaa adussatettaane aahotettaninne payduwan cora. Daro eeshshaawati cora oosota polishin bessiyoo aaho sohoynne wodee de’ees. Eeshshaawatu mule oonatettaa, eti gelidosaa, eti kiydosaa, ha oosoy polettidosaa I qonccissees. Aani minjja/ kulkka gidiyaa tucetti uttida qaalati de’okkena. Hegaa gishshawu xaafanchchay cora qaalata go’ettiditaarisciyaa giddon po’ettiddabata loytti miccidi bessees. I Qantta gidana mala xaafiyaage koyyenna. Eeshshaawati issi sohuwaappe hara sohuwaa kantti kanttidi taarikiyaa poloosona. Ha eeshshaawatuyyo garssa qofaynne boua hanoy aybakko nabbobbiyaagawu qoncce gididabaa misilees. Eeshshhaawati cora meto gurssaara kanttidi eti baxetiyoo baaxiyaa, olettiyoo olaa, etayyo xube gidiyaabaa giddo gelissiiddinne kessiiddi woppu oottidi birshshi birshshidi zuleyees. Ha adussa medhdhi xaafoy nabbabbiyaagaassa gidiinikka eeshshaawatuyyo bessennane 

koyettenna birshshettaa immiidi utteana. Nabbabbiyaagee oychchana danddayiyoobata, birshshettaa koyyiyoobata laalidinne qonccissidi yootees. 
Adussa medhdhni-xaafuwan polettidabatinne gaasotu ayfeetu issoy issuwara oyqettiiddi qoshettiiddi, daayyiiddinne aakkiiddi taarikiyaa wurssettaa gakkanawu injjetidinne  minnidi bees. Issi youwaa medhdhidi ayyo birshshettaa koyyiiddi. qassikka hara metuwaa medhdhidi A aassiiddi, laa’issiiddi macaraa kessiiddi bees. Adussa medhdhi- xaafuwaussi taarikiyaa issuwa issuwara ohettay keeri aahonne adussa. Eeshshaawatu paydoykka coranne malatettiyaa sima huuphe yohoti keehi cora gididoogaappe denddidaagan A giddon daro barbbuqettati de’oosona hegaappe denddidaagan cora karssi karssay merettees. Ha karssikorssaappe kessi ekkanawu eeshshaawati haniyoobaanne oottiyoo malaa ha oosoy loddu giidi shemppi shemppi ekkidi bessees. 

Hara eeshshay qassi ayyo issi hoolle xalaala gidennan hara cora hoolleti de’oosona aybissi giikko ayyo cora eeshshaawati taarikiyaa giddon de’iyoo gishshataassa. Hegaappe donddidaagan ha medhdhi- xaafoy adussanne aaho. Ha cora payduwan daro gididu eeshshaawati dumma dumma dere asaa kifiliyaappe shiiqiyoo gishshatawu dumma dumma dere asaa de’uwaa duussaa, wogaa iita hanuwa nne lo’o hanuwa aassidi besseesona. Hegaa gishshawu huuphe gidiyaa ano cuccumaappe kareera hara sima cuccumati merettoosona. Eti ha ano issi gita cuccumaappe dummatoosona siisnin ano cuccumaara aybinne gattiyaabi baa giyoogaa gidenna. Eti issi ogiyaaninne gidin hara ogiyaan ano cuccumaara daro gayttiyaanne A gasttissiyaageeta. 

Woqa dooruwankka adussa medhdhi- xaafoy taarikiyaa aaho manttiyaaninne wodiyan shiishshiyoogee ayyo eeshsha. Eeshshaawata wodiyan shiishshiyoogee ayyo eeshsha. Eeshshaa wata issi sohuwaappe hara sohuwawu yuushshi yuushshidi oosoti polettanaadan oottees. Ha taarikiyaa bariyaaka koyyikko keehi qantta qassi ixxikko keehiadussa oottidi bessana danddayees. 

Xaafiyoo hiillaa xeelliyaagan xaafanchchay taari kiyaa aahotettaappe denddidaagan dumma dumma oohotun aahuwan gelissiidi go'ettana danddayees. Zaaretti zaarettidikka aahuwan shiishshanawu qaaday aaho. 
Oduwa onttaa ( ooni) xeelliyaagan xaafanchchay issi bari koyyido onttaa xalaalaa dooridi koyyikko qassi walakkidi taarikiyaa giddon haniyaabaa woykko polettiyaabaa shohhayidi aattanawu A maatay naagettidaagaa. Adussa medhdhi xaafuwan taarikiyaa dumma dumma baggaara shiishshana danddayettees. Hegaa gishshawu issi medhdhi- xaafuwa xaafiyaa eranchchay taarikiyaa giddo gelidi hashetana danddayees woykko taarikiyaappe ubba kareera gididi xeellana danddayes woykko koshshikko issitoo gelana woykko kiyana danddayees. Hagaa xaafiyagee kuuyyees. Doonaa go’an eesonne qantta geetettiyaa yesitun xeelliyoo wode adussa medhdhi- xaafoy eesonne qantta gidenna. Hegaa gishshawu I keehi aaho eeshshawatunne qatuwaa birshshetta immees. Ane issi leemisuwaa hagaara oywettidaagan xeellos. Leemisuwassi Burunjje Bungge yetta danttuwan taayyo akeekettenna ixxida yettaassi koyro naa”u yataranxxoti de’oosona. hegeetikka; 
    “ Gattan toggiyaa gaammoy 
    Gaammuwaa yeliyaa maahee……..” 
Ha”I nuuni tobbiiddi de’iyoy danttuwaabaa gidana xayikkonne medhdhi- xaafoy qanttanne eeso gidenna yaasiyaagan amppidi guutta akeekaa demmoos. Ha bolla naa''u yafaranxxo xalaalati de’iyoo danttuwa geliwan “ gattan toggiyaa gaammoy,” yaagees. Ha yafaranxxuwa birshshettaa akeekanawu ishaa Bungga oychchaas. Ikka yaagidi zaariis. Beni wodiyaan nu aawati shankkaa shankkatoosona- mata heeraappe doommido. Kase 
wodiyaan guutta baratu giddonkka cora dumma dumma qummo do’ati de’oosona. Akeekite, baraa gidddon daro qommo do’ati geessoosona: Gaammoy, harddiiday, suylaalee, zeerusay, horppiina godariyaa gakkanawu giyoogaa. Shankkaassi keehi xoqqa xekkaa gakkina koyyiyaa asi “ bootta gattaa ( Nech xar) gakkanawu paraa toggi shankkatiidi simmees. “ yaagiis. 
Hegaappe simmin he bootta gattan toggida (shankkatida) asa asay woraabees. Aybissi giikko he bootta gattan de’iyaa do’aasi zawideena. Gidikkonne he asi keehi wolqqaamanne eranchcha gididoogaappe denddidaagan he shouwaa gakkanawu biidi shankkatiis giyoogaa. Hegaa gishshawu ha asi A gakkiyay baynna Gadaawa. I keehi wolqqaama asa giyoogaa. Kase asay haasayiiddi woykko gereeeriidi.
              “Gattan toggiyaa minoy baawa 
               Gaammuwa yeliyaa maahee baawa, 
Yaagees giidi taayyo qonccissuwaa immiis. Ha birshshettaa taani nu ishaa oychchennaakko eranaagee daro meto. I bar huuphiyawu ha yafaranxxuy daro asaa keehi metanaagaa akeekiis. Hagaamalabay adussa medhdhi- xaafuwan polettenna. Aybissi giikko, I eesonne qantta gidenna. I issi issibaa keehi laalidi dooyidi Aabbabbiyaagaa akeekissees. Hegaappe denddidaagan eeshshaawati bantta giddon yaa haa haasayettiyoo aaho qaadaa demmoosona. Hegaa gishshin ayyo haasayanawu sohoy, wodeenne, shenee de’iyoo gishshatawu hanenna haasayaa zaaretuwan woykko essiyoosi erettenna palamaa giddo eeshsha wata yeggidi aggi be’enna. Aattiiddi de’iyoo taarikiyaassi maado immenna, odoy sinttawu sinttawu coo gogganaadan oottiya, woykko nabbabbiyaagaa saletissiyaanne taarikiyawu puulaa xayssiya birshshetta immenna. Na bbabbiyaagaa saletissenna ogiyan eeshshaawata haasayisseesnne nabbabbiyaa izaawi denttana danddayiyoo oyshshata zaarees lo’iyaanne puulay de'iyoo laaletta birshshettaa oottees. 

                   Meezziyaa Naa''aa 
Kaallidi de'iyaa oyshata waattan waattan gididi tobboogaappe guyiyan gamma zaaro gidiyaagaa xaafidi intte asttamaariyanttussi sheedhdhanaappe kasetidi intte kifile laggetussi qonccissite. 
1) Adussa medhdhi xaafuwaa giyoogee Aybee? Intte qofaa kayan kayan qonccissite. 
2) Adussa medhdhi xaafuwan cora eeshshaawati beettiyoogawu ayba maadoy de'ees giidi 
     qoppeetii? Birshshidi yootite. 
3) Adussa medhdhi xaafoy keehi aahonne assi daro hoolleti de'oosona giishin woyganawu 
     koyettidaakko qonccissuwaa immite. 
4) Adussa medhdhi- xaafuwan go'ettiyoo doonaynne qantta medhdhi xaafuwan go'ettiyoo 
    hanotay aybin dummatana danddayiyaakko qonccissite. 
5) Hagaappe kase wodiyaan intte qommoora be'ido medhdhi xaafotuppe ay doonaaninne gido 
    nabbabbidi be'idobi de'ii? Intte laggetuura tobbite. 

5.3. Qanttanne adussa medhdhi xaafotu eeshshata
Tobbiyoo oyshata. 
-	Qantta medhdhi- xaafoy adussa medhdhi- xaafuwaappe aybin dummatees giidi qoppeetii? 
-	Qantta medhdhi xaafuwa eeshshati adussa medhdhi xaafo eeshshatuppe daro dummstoosona giidi qoppeetii? Aybin aybin dummatiyoonaa aybin aybin malatettiyoonaa? 
-	Hagaappe aadhdhida wodiyan ay doonaaninne gido issi qantta medhdhi xaafuwaa nabbabbideti? A kifille giddon intte laggetussi odidi sissite. 
Qantta medhdhi- xaafoy bari sunttaadankka adussa medhdhi- xaafuwaappe guuxxiyaanne xuntta gidiyaa xaafo gidiyoogaa bessees. Ayyo utettaa gidinkka ohettaa xunttetettay de'iyooga A sunttaappe akeekana danddayettees. Ha qantta medhdhi xaafuwaa koyro medhdhidaage Alamppo Edgaara gidishin I Amerkka biittaa asa. I qantta medhdhi- xaafuwaa yuushuwan corabaa oottida eranchcha. Nu biitti yiyoo wode qassi ha qantta medhdhi-xaafoy mata wode merettidaba woykko yiidaba. Qantta medhdhi-xaafuwa aybatettaa xeelliyaagan hara era oosotuyyo de'iyaa birshshettatuppe dummatidi qoncce gididan birshshetti de'iyooba gidenna. I bila xifatiyaadan, danttuwaadaninne adussa medhdhi xaafuwaadan dumma dumma xaafanchchatudan dumma dumma birshshettaa ekkees. Xaafanchchati banttawu de'iyaa xeelaadan, akeekaadan, bantta de'uwaadan h.h.m. dumma hanotatuura gattidi dumma dumma birshshettata immoosona.  Dumma dumma ogiyaan leemisuwawu I oyqqiyoo qaalatu payduwaadaninne shociyoo hoolliyaadan xeellidi hagee qantta medhdhi- xaafo hagee qassi adussa medhdhi xaafo goosona. 

Ha qofaa sihettanaayyo danddayettennaba gidikkonne ane daro eranchchati denttiyoo eeshshata ekkidi issippetettay de'iyoosaa gum''idi be'oos. Mayzzenna ano yohotun pacamiyoogaappe mayzziyaanne ano eeshsha gidiyaabata denttiyooge lo''o oge malatees. Hagaa xeelliyaagan Asfaa Zarihun shiishshiiyoo qofaa. 

   Hanno gakkanawu denddida qantta medhdhi 
   xaafuwaa birshshettati dariyaa baggan 
   shiiqi uttidaageeta gidiyoogee beettees. 
   ooni eri dummatetti de'ikkonne qoncciss
   uwaa immiyoo ogiyaaninne issoy aass 
   idi haray qassi xunttidi birshshiy oosaana. 
   gido shin ubba birshshettatikka qantta 
   medhdhi- xaafoy hara bila- xifate qomm-
   otuppe dummatidi erettiyoo eeshshata 
    qonccissidi bessoosona. 
    (Asfaa zarihuna /1998:229)
Xaaxiwaaxo qofaappe, hara huuphe yohotuppenne A utettaappenne ohettaappe denddidi qantta medhdhi xaafuwa eeshshato zuleyiyoogeenne hara medhdhixaato oosotuppe dummatiyoo anobuta maxi kessana danddayettees. Qantta medhdhi xaafuwaa eeshshata waayettennan akeekanawu kose guyye baggaara be'ido adussa medhdhi xaafuwaara gatti xeelliyoogea keha. Adussa medhdhi xaafuwan be'ido daro eeshshati ha qantta medhdhi xaafuwaa giddon de’enna aggana danddayiyoo gishshatawu qonccissuwaa immanawu lo'o qaada. Ane ha qantta medhdhi- xaafo eeshshata giyoogeeta kayan kayan birshshidi xeelloos. 

Qantta medhdhi xaafoy adussa medhdhi- xaafuwaadan laalidinne birshshi bessiyaaba gidenna. I danttuwaappe kaallidi danttuwaadan eeso, bari giddon darobaa oyqqiyaabanne minjja gidana xaykkonne danttuwaappe sima gidida ogiyaan qantta medhdhi-xaafoy eeso, A giddon de'iyaa qaalati bantta giddon corabaa oyqqiyaabanne minjja. I asussa medhdhi- xaafuwaadan issi issi suuppanne laafa gidida qofaassi wode immidi laali laali odanawu ayyo wodeenne sohoy de’enna. Aani qaalatu bessenna go'ettoynne taarikiyaa woppu gtidi shemppi ekkiiddi yootiyoo hanoti mulekka baawa. I biddiiddi yaagaa haagaabaa birshshiiddi takkiyaaba gidenna. I daro adussa wodiyawu nabbabbiyaage uttidi wodiyaa aattiyooba gidennan issi utettan nabbabbettidi wuriyaa xaafo ooso.
Qantta- medhdhi xaafoy qantta wodiyaaninne sohuwan bari taarikiyaa baasoyidi poliyaaba gidikkonne I bariyyo woykko wogan kumettappe attin qantta medhdhi- xaafo geetettiyoo gishshawu paca giyoogaa gidenna woykko qofay kumetta gidenna gqanaassa gidenna. 
Qantta medhdhi xaafoy adussa medhdhi- xaatuwaappe qanxxetti kiyidaba gidenna. Adussa medhdhi xaafuwa qanxxidi qanttawu laammana danddayettenna. Qantta medhdhi xaafuwaakku ywdidi woykko aassidi adussa medhdhi- xaafo oottana danddayettenna. I bari meran xaafeettidi ayyo ayyo bessiyaaba ubbay kumetta gidido. Kumetta gidido cuccumay de'iyoo ooso. Ha naa''u adussanne qantta medhdhi- xaafotu giddon de'iyaa dommatettay utettaanne bari garssan oyqqiyoo baappe attin issi qofaa aattiyoonne aattennaaagaana gidenna. Toti naa''aykka bantta eeshshaa asaanne asaa de'uwan de'iyaa dumma dumma yohota lagge bessiyoo wolqqay de'ees. Issi issi qantta xifate oosoti aduqqiyoogaadan woykko adussa xifatetu qaocaccamma qaammidi xaafettiyoogaadan qanttanne adussa medhdhni xaafoyqaammannanne aduqqana danddayenna. Issi medhdhi- xaafuwaa aduqissidi woykko qanttidi oottana malikko ctan beettanaadan koyettida mucurati woykko huuphe yohoti moorettana woykko balettana danddayees. Taarike muleera baassi de'iyaa meraa xayana danddayees. Ane qantta medhdhi- xaauwaa eeshshata kaallidi xeeuoos. Qantta medhdhi- xaafoy bari eeshshan eeson gidiyoo gishshatawu bari bootiyoo taarikiyaa harddofidi/ woxxidi eesuwan puluwaa gattees. Adussa medhdhi- xaafuwaadan keehi loddu giidi gooshshettiiddi wodiyaa ekkenna. Hegaassa qammo baggara issi utettan wurana danddayiyaa era ooso giidoy. 

Qantta medhdhi taafoy adussa medhdhi- xaafuwaadan taarikiyaa giddon palettiiddi de'iyaabaa dendduwaappe woykko yeletaappe biidi poluwaa/ has quwaa gakkanawu de'iyaaba ubbaa biddennaane shemppisremppi ekkidi A yootiiddi takkenna. Ano eeshshaawa gidiyaa issi aso dooridi qantta medhdhi- xaafoy A bolli wudiyoo gishshatawu bogettiiddi taarikiyaa wurssanawu eesotees. Ayyo mexi issi hoolliyaa shochcha xalaalappe attin hara miyyiyaara merettiya mara gidiyaabi baynna gishshatawu ayyo shiiqi uttida guutta ohettay de'ees giyoogaa. 

Qantta medhdhi- xaafoy meretan muttimuretti uttida kaalli kaalli yiyaa cora gaasonne wurssetta ayfe gidiyaa ohetti uttidabata adussa medhdhi- xaafuwaadan oyqqenna. Payduwan keehi guutta gidida bantta eeshshankka mino gidida ohetti uttida oosoti/ polettiyaabati jaamiiddi naagettiyaa mexiissi hoolliyaakko gakkidi essi aggoosona. Teixxa gididi qoncciyaan baettiyaa polettiyaabata ekkidi etawu polo issippetettaa immiiddi taarikiyaa giddon merettida issi metuwaalsi ogiyaa/birshshettaa demmidi bari taarikiyaa poliaggees. 

Qantta medhdhi xaafuwa cuccumay mexi issuwa. Bari yesuwan guutta gididi horddofiyaa ha medhdhi xaafuwaassi issuwaappe attin ara sima cuccumati de'okkona. Hara mara cuccumata I oyqqiyaaba gidikko A qanttatettaappe daridi a meeray mooretti aggees. I adussa medhdhi xaafuwaadan ano ceccumaa malatiya hara sima cuccumata oyqqenna. Hegee ayyo eeshsha gidenna. 
Eeshshaawata xeelliyaagan qantta medhdni xafoy adussa medhdhi xaafuwaadan kahi cora eeshshaawata koyyenna. Dere asaa shiishshidi abaa abaamaganniiddi wode ekkenna. I bari qanttatataadan guuttaa eeshshaawata bari taarikiyan go'ettees. Ha eeshshaawati payduwan guuxxkkonne bantta kiyido/ yiido deriyaa bessanawu etu paamanettiyaageeta. Eti payduwan guuxxiyoogee eta aybippenne diggenna. Woykko eti payduwan guutta gidiyoo gishshatawu etawu pacciyaabi baawa. Hegaa gishshatawu qanttamedhdhi xaafoy guutta eeshshaawata ekkidi ba aattanawu koyiddo kiitaa woykko huuphe yohuwa ha taarikiyan giddon hemetissees giyoogaa. Ha eeshshawatu banttawu imettida guutta soheen wodeen, etawu imettida issi de'uwaaninne mexiguutta taarikiyaa polanawu yaa haa qaaxxiyaageeta gidiyoogan qantta nedhdhi xaafoy minjjanne eesuwan polettiyaabagidiyoo gishshatawu ha eeshshaawati hauenna banbbuqettaaninne cabbo giddo gelidi baa xetana mala koyettenna. Hanennanne wurenna adussa taarikoyan gelcnna mala giyoogaa. Ha medhdhi – xaafuwan eeshshaawati mexi issi meto giddo gelidi appe kessiekkanawu baaxetiyoo hanota xalaalaa beessana keshshees. I adussa medhdhi xaafuwaadan eeshshaawataya metuwaan ha metuwan gelissidi bantta oosuwa polana mala oottenna. Issi keehi koshshiyaa yoho gidana xayikko hegaa yootiiddi wode aattenna. Ayyo mexi issi taarikeenne hoollee de'iyoo gishshawu payduwan issi woykko naa''u eeshshaawati ootti poliyoo taarike gidana danddayees. 

Qantta medhdni xafuwa woqay guutta. Qantta medhdhi xaafoy adussa medhdhi- xaafuwaadan eeshshaawata issi biittaappe harabiittawunne yuushshiiddi uttennanne taarikiyaakka hayquwa gakkanaashin dentti denttidiyootenna. Ha taarikee takkiyoo wodeenne I polettiyoo qatoy qatoy guutta. Qantta medhdhi xaatoy ba doommido taarikiya he doommido sohuwan polana besseesinne taarikiyaakka shombbayennan qanttidi yootees. Issi medhdhi xaafy qantta medhdhi xaafo geetettanawu taarikee doomettido sohuwan polana besseesinne qantta wodiyan taarikiyayooti polana bessees. 

Qantta medhdhi xaafwan adussa medhdhi xaafuwaadan eeshshaaway banaara woykko hara asaara woykko hara gishsha/muunne gidida baara yootettan danddayees. Hegaa giyoogee qantta medhdhi xaafuwan karssikarssay naa''u ogiyan denddana danddayees hegeetikka asi baanaara dom”ettiyoogaanne asi harabaarawoykko hara asaara dom”ettiyoo hanotaa. Korssikarssaa xeelliyaa hanotan guutta ano gididaban palamettiiddi woykko baaxetiiddi takkennan eesuwaarakka umbbubuettaakko gatti aggees. Karssikarssay maraa yeli yelidi haa cori coridi beenna. Taarikoyaa poliyaageeti issi xon”a palamaa woykko baaxiya giddo geli simmidi taarikee bogettiyoo gishshawu sohunkearakka he palamaappe/baaxiyaappe kiyidi sohuwaarakka polama/ xiyaa gidissana koshshe. 
Taari kiyaa giddon eeshshaaway issi tubiyaappe koyidi haraa metuwan/xubiyan gelana bessenna. Olaa kessinne, he yohuwaa sohuwaarakka umbbubuoettaakko gattidi eesuwan qassikka lekkane'u waakyo gdttiyoogee qanttamedhdhi xaafuwaassi bayra eeshsha. 

Qantta medhdhi xaafuwan doonaa go'etuwa xeelliyaagan eeshshaawatu haasayaykka gidin xaafanchchaa birshshettay siita gidana bessees. Daro laalidi adusa qonccissuwa immiyoogee qantta medhdhi xaafo gidennaa gishshatawu guutta doorettida qonccissiyaa siqintta qaalatun shiishshees. Eeshshaawati attana danddayenna keehi go’iyaanne koshshiyaa yohotu xalaalan haasayana /qofaa laammana/ mala oottana bessees. Wodiyaa coo xuuggiyaane taarikiyawu maado immenna shanddaa shaaraa eeshshanwati haasayanaaden oottana bessenna. Xaatanchchaykka hanennabanne nabbabbiyan asa maaddena ban leernisuwassi eeshshaawwaa meraa, geesaa A garssa eeshshaa birshshana bessenna. Qantta medhdhi- xaafoy kushshiyaabata xalaalaa qonccissi oessidi eesotiti powwaa gattanawu bana siitees. Hagaa gishshawu qantta medhdhi- xaatuwa doonaa go'ettiyoo hanotay siita. 
Yootuwa woykko xaafuwa onttaa xeelliyaagan ubba ontta qommotun go'ettan danddayettees. Gido shin adussa medhdhi- xaafuwaadan issi taarikiyaa giddon ubba ontta qommota laammi laammi go'ettanawu qantta medhdhi xaafuwaa eesoynne un''o hanoy injjetenna. Hegaa gishshawu onttaa qommotuppe xaafanchchay issuwa xalaalaa dooridi go’ettanaadan eranchchati zoroosona. Medhi- xaafuwa xaafiyoo hiillaa xeelliyaagan qantta medhdhi- xaafoy ubba qommo hiillata go'ettana danddayees. Gido shin adussa medhdhi xaafuwaadan bariyyo injjetidaadan aassiiddinne darissennan zaaretti zaarettidi go'ettanawu taarikiya wottaynne A utettaa hanotay yeddenna gishshawu un''onne qantta hanotaa go'ettana danddayees. 
                       Meezziya Heezzaa 
Kaallidi de’iyaa oyshata heezzan heezzan gididi tobbi simmidi oyshtussi gamma zaarota immite. 
1. Qantta medhdhi- xaafoy siqintta, siitanne eeso giida. Hagaa danttuwa 
   eeshshaara gatti xeellidi kuuyite. 
2. Qantta medhdhi- xaafuwassi mexi issi hoollee de’iyoo xuufe yaagiyaa qofaa adussa medhdhi 
    xaafuwaara geeddarissidi qonccissi yootite. 
3. Qantta medhdhi xaafoy adussa medhdhi xaafuwaappe qanxx/ cukki ekkoba gidana danddayees 
     giidiqoppeetii? Birshshidi qntte kifile laggetussi qonccissite. 
4) Hagaappe qommoora nu taamaariichchido  huuphe yohotun: adussanne qantta medhdhi 
   xaafotun medhdhi xaafuwa ufurettata be'ida. Ha medhdhi- xaafo ufurettata ha qonccisso 
   nibaabiyaappe maxi kessidi zuleyite. 
5) Issi inttena lo'ida huuphe yohuwaa dooraappe guyyiyaan issi  ichchshaappe darenna sinttan/ 
    yeechchan issi qantta medhdhi- xaafuwaa xaafidi intte asttamaariyaanttussi shiishshanaappe 
    kasetidi kifile giddon intte laggetussi nabbabbite. Appe tamaare naati ay cuccumaa 
     demmiyaakkonne oychchite. 
       5.4. Medhdhi – xaafuwa ufurettatanne hiillata
Ha qommo huuphe yohuwa be'anaappe kasetidi ane ha kaallidi de'iyaa oyshata heezzaa heezzaa oyqqida citan gididi tobboos. 
1) Ufurettata giyaa qaalaassi birshshettay aybee? 
2) Medhdhi xaafuwaa ufurettata giyoogeeti aybee aybee? 
3) Ha ufurettati medhdhi xaafuwawu ay go'a immoosona giid qoppeetii? 
4) Medhdhi xaafuwa hiillata giyoogeet aybatee? 
5) Medhdhi xaafuwaa ufurettatinne medhdhi xaafuwaa hiillatu giddon dummatetti de'ii? 
        
Asa na'a de'uwan dumma dumma hanotatinne, baaxee, tuggay waayee kumi uttiis. A de'uwan I koyyiyoobay A eeshshay de'iyaa cora gayttiyaabati de'oosona. xifate ooseotussikka baasoy asa na'aa de'uwan gayttiyaa dumma dummabata. Asa na'i dumma dumma batura leemisuwawu asi banaara. Bari moottaara asi asaara, asi meretaara gayttiyoo. Hanotatun merettiyaabaa xaafanchchay xaafees. Hagaappe denddidi issi xaafanchchay bana ufoyssida ayba yohuwanikka xaafana danddayees. Ha hanotan xaafanchchay aybibaa xaafoo giidi oychchiyoogaappe waata xaafoo yaagidi bana oychchana bessees abissi giikko

Ay huuppe yohuwaakka doorana danddayees. Hegee bessiis. Daro Ooratta huuphe yohotikka doorettana danddayoosona. Gidoppe attin aazee baynna ay asinne huuphe yohay besso gishshatawu awudenne awaaninne ekkidi xanti aggana danddayees giyoogaa gidenna. Meezzee de’iyoo xaafanchchaa. Gidinkka ha cora huuphe yohotuppe I keehi birshshi xaafana danddayiyoo bariyyo keehi erettiyaa huuphe yohuwa dooridi he qofan xaafees. Xaafiiddikka xaafiyoo hiillaanin loytti qoppana bessees. Issi xifatiyaa /medhdhi xaafuwa bessiyaa ogiyaan waati xaafidi nabbabbiyaagee ufayttanaadan dumma dumma hiillaa loyttidi bessana danddayetti giyppana bessees. 
Medhdhi xaatuwa ufurettatu hiillaa / tekinkiyaa geetettiyaaseeti issi xuufuya/ dirssatiyaa xaafanawu danddayissiyaabatanne giigissiyoo oqeta Eti ay medhdhi xaafuwa giddonkka beettana bessiyaanne xaafanchchati geissana bessiyaa geliyoo hiillati muleera xaafuwassi baaso gidana danddayiyaa miishshata. Ufurettatinne tekinketi/ xaafo hiillati issi medhdhi xaafoy ay ogiyaan xaafettin, ay dere asaa de'uwa yuushuwan simerettin ay aaho woykko xuntta gidin ha naa''u yohota bari giddon oyqqana bessees. Xaafyaagaa eray, medhdhi xaafuwaa puulaynne cinatettay hegaadankka nabbabbiyaagee he oosuwan ufayttiyoo hanota ubbay ha baaso gidiyaa tekinikiyaa/ xaafo hiillaa go'aana. 
Medhdhi xaafuwa ufurettatunne xaafiyoo hiillati woykko/ tekiniketu go'ay xaafettiyaa medhdhi- xaafuwudan sinqenttanne siitua dummatettay de'ikkonne ubba xuuto oosotun/dirsatetu giddon beettees. Leemisuwassi issi dirssate oosuwaa berinashuwaa wodekka koyruwan xeelettiyay ufurettatanne tekiniketa. Kaallidi eta aybatettaa go'aanne eti bila xifatiyawu immiyoo maaduwa xaaxi- waaxo gidida ogiyaan be'ana. 
Medhdhi- xaafuwassi ufurettati attana danddayenna keehi xoshshiyaaba. Eti ay dirssate oosotu giddonikka gelidi beettana bessiyaa xaafanchchayka akeekidi go'ettana bessiyaa medhdhi- xaafuwaappe paccana bessenna baaso gididaba. Ha ayfe gididabatun bari oosuwa minttidi essana danddayees. Leemisuwaassi issi keettaa keexxanawu koshshiyaabata ekkoos. Issi wolaytta keettaa keexxanawu: Godaa, meegaa, tuussaa, sussaa, zanddidaa, hootaa (zleaissi keettaa keexxanawu keehi koshshiyaaba. Issoy pacciichchikko haray A sohuhlan eqqidi/gididi hankkuwaa sohuwa kammana danddayenna. Heemmisuwaassi gattay pacciyaaba gidiyaakko gattaa sohuwan haray uttidi iraappe keettaa ashshana danddayehna. Issi issibaa duussa keettaa keexettawu woykko keettay keexetti wuranawu keehi koshshiyaaba. Ha leemisuwaadaanikka medhdh xaafuwaa ufurettoti issi dorssate oosuwassi woykko medhdhi- xaafuwaassi keehi koshshiyaa attana danddayenna miishsha. 
Keettaa keexxiyoo hanoy poletti makkin gidikkonne keetta gidduwa puulayanawu hara harabata keetta giddon wottiyoogee attenna. Ha qommo baggaara nu be'ido leemisuwan keettay baayyo koshshiyaaba ubba ekkidi keexetti simmin keetti de'anawu ufayssenna aggana danddayees. Ha''ikka ayyo issibay pallees. Hegeekko so gidduwa puulayiyoogaa. He keetta gidduwa asay ufayttidi de’iyoo sohoboottanawu, quruxuwa quruxidi, keetta giddon miishshata shaatiyaa, gosiyaa, buliyaa kaqqidi, mehiyaayyo zadaulwaa giigissidi, keettaa pitti geeshi meeshidi oydiyaa ubbaa gaissi giigissobare keetta giddoy puulaa maayeei.medhdhi xaafuwa tekiniketa/ xaafuwa hiillatagiyoogeeti hageetu malabata. Xaafanchchay pwslayanawu dumma dummabata go'ettidi nabbabbiyaa asi ufayttidinne yeemottidi powwaa gakkanaadan oottiyay ha xaafiyoo tekinikiyaa. 

Medhdhi- xaafuwaa ufurettata xaafanchchay ay ogiyaankka go'ettanaadan dirssatiyaa giddon eti beettanaadan xaafuwaa wogay wolqqanttees. Shin tekinikoyaa xeelliyaagan xaafunchchay go’ettin agginkka ayyo bayraba gidenna aggana danddayees. Gaasoykka I polettida oosuwaayyo gujonne bollaara tisttiyooba mala. Xaafanchchay ano gididi tuussadan go'iyaa medhdhi- xaafuwa ufurettata go'ettiichchiis. Medhdhi xaafuwa tekinkiya go'ettennaagee mule oosettida oosuwa woriyoogaa woykko mela ashshiyoogaa gidenna. Gidikkonne eranchcha gidida lo''o meezze de’iyoo ka'ida xaafanchchay bari xaafiyoo medhdhi- xaafuwan ubba medhdhi- xaafo tekinileta/ xaafo- hiillata gelissidi xaafees. Qassi lammachcha gidida xaafanchchay woykko daroaaze baynna asi bawu hanidaaga keena tekinikiya go’ettidi kanttana danddayees. He wodiyaanqassi A oosoy bollaara puulaa maayibeenna gishatawu nabbabbiyaa asa wozanaa baqqidi baakko eheenna aggana danddayees. Hegaa gishashawu xaafanchchay A tekinikiya go'etta giidi wolqqanttiyay xayikkonne bari daafuridi kessido era oosuwaassi dumma dumma tekinikiyaa / xaafo hiillaa go'ettiyoogee attenna. Keettaa daaturi keexxi simmidi so gidduwaakka puulayana xayikko lo'ennaagaadan ha mehdhi- xafuwa oosoykka wuridi nabbabbiyaa asa kushiyaan gelanaappe kasetidi xaafanchchay baaxetidi woykko bariyyo minettidi bari xaafiyoobaa kumetta oottidi xaafana bessees giyoogaa. 
Ane kaallidi de'iyaa medhdhi- xaafuwa ufurettata kayankayan birshshidi xeelloos. 
                 5.4.1. Taarikiyaa (story) 
Toarikiyaa gigoogee I bariyyo aybee? Taarikkee polettiyaabatu kasiyaa kaaliwa. Taarike polettiyoy ubbay issippe gidennan bantta polettiyoo wodiyan, sohuwaninne palettiyoo hanotan kasiyaa kaaluwaa naagidi issoy hanoogaappe/ polettoogaappe simmin haray qassi polettees/ hanees giyoogaa. Issi medhdhi- xaafuwa giddon taarlkee polettiyoy issoy issuwa bollan (kuurettidi) gidennan de'ishin issi taarikee poletti makkiyo wode haray kaallees. Hegaa gishshatawu xuufiya oosuwan taarikee issoy issuwa kaallidi yiyoogee awu maara giyoogaa. Leemmisuwaassi issi medhdhi xaafuwa giddon eeshshaaway yelettees, gitatees, siiqo de'uwaa giddo gelana danddayees. gelettees yelees, bari polan koyyidobaa polees hegaappe simmidi hayqqees. Gidikkanne ha ano gididabata daro laaletta woykko qonccisso hanotan taarikiya xaafanchchay aattees giyoogaa. Medhdhi xaafuwa giddon polettiyaabata co''u giidi issuwa kaalli laalli yiyaabata qonccissidi birshshetta hanotan xaafanchchay wottiaggees. Ha polettiyaabay ayssi polettii/hanii) Legawu gaasoy aybee giyabay zaarettenna. Polettidabata kasiyaa kaaluwan wotti aggiyoogaa. 
Medhdhi xaafuwa taarikiyaa xaafanaayyo he medhdhi xaafuwaa giddon beettiyaa ano eeshshaawatu biyoosaa, hanoyoobaa, haasayiyoobaa kaalli kaallidi biyooge qanttanne qoncce oge gidees. He taarikiyawu ano eeshshaawati oonakko eroogaappe guyyiyaan he medhdhi xaafuwa ano taarikee he eeshshaawatu matan polettees giyoogaa. Polettidabata maaran maaran ea ohuwan eta sohuwan wottid qotay laalettennan doomettaappe poluwa gakkanawu maaran hemettees. Ha meran giigida medhdhi- xaafay nabbabbiyaagaa haarees polettidabata ammanidi ekkanaadan oottees. Taarikiyaa kurete cora gididi kaalli kaalli yiikko he medhi- xaafoy adussa gidees. Qassi guutta kureti de'ikko ha oosoy un''o woykko guutta gidees. Ha hanotan dauqqananne qaammana danddayees giyoogaa. 
Qanttan akeekanawu taarikee allaalletti (oosoti) wodiyaanne sohuwa kosiyaa kaaluwa maaran daddohettidi awude hanidee? Awan hanidee? Giyo oyshata zaaranaadan daraasiyaassi koshshiyaabata. 
                   5.4.2. Taarikiya Dembbaa 
Asay merettaaranne bari mala asaara bollan gaytettidi gidin qofan karssikarssaa medhdhees. Hegaa gaasoy kaalettiyo baaxiya; he baaxee goobi goobi biyo hanotaanne wurssettan kuushshaa bessiya ufuretta. Ha ufurettay gaasuwanne kuushshaa poluwaabaa ay hanidee? Ayssi haridee? Waanidi hanidee? giya oyshatussi zaaro gidiyaabata enccuridi kuushshawu injjetiyaadan merettiya taarikiya puuluwa. Hegeekka kattaa zerettawu go'ettiyo shooqaara milatees. Taarikiya dembbay woykko Ingilizettuwan plot

Yaagiyoogee polettiyaabatu woykko haniyaabatu kasiyaa kaaluwaa naagidi issoy haraara baxibannettidi qofettida hoolliyaakko biyoo hanotaa. Taarikeenne taarikiyaa dembbay polettiyaabata baaso oottidi denddiyoo gishshawu malatettoosona. Eta dummatettay taarikke polettiyaabata xalaalaa ekkidi koyro hagee hanis naa”anttuwan hagee polettiis, heezzanttuwan hagee haniis wurssettan qassi hagaadan haniis yaagiiddi biyoogaa. Gidoshin taarikiya dembbay ha hanettiyaabatu kasiyaa kaaluwan issi polettiyaabay ba de’iyoosaappe denddidi kaalliyaa nuushshaakko/ ayfiyaakko waani gakkidaakko gaaso gididabaa yootiyaagaa woykko zaariyaagaa. Hanettidabay waanidi hegaadan hanidee? aybissi hanidee? woykko I hegaadan hananawu gaaso/ denddo gididabay aybee? yaagiya dumma dumma oyshata zaarees. Taarikiyaa dembbay issi polettiyaabay aybissi haniyaakko/ polettiyaakko gaaso/ denddo gidiyaabaa immees. Ha imettida gaasoy /denddoy hapolettidabaa ba de'iyoosaappe efiidi hara polettiyaabawu ayfe oottees. Kaallidi de'iyaa taarikiyaa hanitankka hara gaasoti woykko denddoti imettiiddi hara ooratta. Poletussunne wurssetta medhdhi xaafuwaa hoolliyaa gattoosona. Nedhdhi xaafuwan hagaadan gaasotinne wurssetta ayfeti issippe minni ohetti ohetti biidi medhdhi- xaafuwa taarikiya wurssettaa eesoyoosona/gattoosona. 
Taarike xalaalay ba barkki aybanne lo’enna woykko aybanne bessenna shin taarikiya dembbay gujettiyoowode nabbabbiyaagee auueekiyoo issi taarikee haraara lo”idi ohottidaba gidees. Taarikiya dembbay issi-ppe yiya taarikiya issuwa issuwaara gatti oyttan xalaalassi gelenna he gaasoy ehiyoo poluwaassi bessiyaanne nabbabbiyaagee/ra “ tumakka” giidi/da ekkiyoobakka gidana bessees. I medhdhi xaafuwaa giddon beettiya hanotatanne polettiyaabata, bantta heeraara gidin hara eeshshaa watuura gidin de'iyaa gaytotettaassi gum”I ekkiyooba gidiyaa cuccumaa issippe gattidi baxxanniyoo gishshatawu I medhdhi xaafuwaassi baaso gaana danddayettees. 
                    
 5.4.3. Eeshshaawaa 
Ha ufurettaay bessiyoy medhdhi xaafo giddon wooxxi qaaxxiya dumma dumma eeshshaa ekkidi tumukka nu alamiyaa giddon beettana danddayiya asa malatidi medhdhi xaafuwa giddon dumma dumma oosota/ taarikiyaa poliya asa. Medhdhi xaafo giddon eeshshawi oottiyoo woykko poliyo taarikee alame giddon qogetti woykko poletti erennaba gidennan asaa de'uwan hanana danddayiya oosota/yohota. Eeshshaawati xaafanchchay /eranchchay bari kanan qoppidi medhdhiyoo heeraadan de'iyaa asata. Eti nunadan metootoosona. Qoppoosona suntan meraanikka nuna malatoosona giyoogaa.
Xaafanchchay bari xaafiyoo medhdhi xaafuwa giddon bessiyoobati ha nu alame giddon I paalli dobafanne loyttidi be’idobata. I xaafiiddi tumu asay bari so giddon, bari moottan, bari ooso keettaninne dumma dumma sohotun poliyoobatanne eta gakkana danddayiya hanotata tumu asaa gishshaa ekkidi poliyaa eeshshaawata go’ettees. Taarikiyaa giddon polettiyaabati ubbay polettiyoy woykko haniyiy ha eeshshaawata giyoogeetuuna. 
Medhdhi xaafuwa eeshshaawati ha alamiya asaa gishshanchchta gidiyoogaappe denddidoogan nu moottan de'iyaa asa nu eriyoogaadan erana danddayiyoogeeta. Eta eta suntan, eeshshan, meran shaakkidi ereettees. 
 “ Eshshaawati medhdhi xxaafuwa alamiyan asho maayidi, eeshshaa ekkidi, etawu suntti imettido, de’iyoo sohoy giigido, yaa haa qaaxxiya, shemppiya, haasayiya, miya, uyiya tumu alamiya asadan de'iya, hayqqiya, namisettiya, saammettiya siiqettiyaa, ooyettiya, ufayttiyaanne kayyottiya medhdhi xaafo alame asa. Eeshshaawati medhdhi xaafoy merettido sohuwaninne wodiyan pulttida he wodiyaanne he sohuwa asa gishshaawa gidishin he wodiyan.

           de'ida qogaanne xaaxi waaxo xeelaa,
           wogaanne maabaraa meezziya ayaa-
           naamanne buquraawa hanotata 
           bessoosona. Daraasiya kahan mere 
           ttida he wodiya qofaynne asaa 
           issoy issuwara gayttiyo hanotay etan 
           beettiyo asa mala.”
          ( Asfaa zaarihuna/1992: 160/ ) 
Medhdhi- xaafuwa eeshshaawati asa malafidi gidennan asa gididi medhdhi xaafuwa giddon hashetanaadaaninne nabbabbiyaa asi tuma giidi ekkanaadan xaafanchchay naagettidi eta medhdhanawu woykko misilanawu bessees. Ane medhdhi xaafuwa eeshshaa wata kaallideiya ogetun xeelloos. 
      
     5.4.3.1 Eeshshaawati shiiqiyoo ogeta 
Medhdhi xaafuwa giddon de'iya eeshshaawati muumidi haasayennaggeeta gidana bessenna. Eeshshaawati la’an bantta doona gb’ettidi haasayana bessees. Xaafanchchay oychchana bessiyaasan oychchananne zaaran bessiyaasan zaarana koshshees. Nabbabbiyaa asi oysha denttanawu bessiya hanoti beettana koshshenna. “ ha eeshshaaway hagan haasayana bessennee?” yaagidi mehdhi xaafuwa nabbabbiya asi oysha giddo gelana bessenna. Haray qassi eeshshaaway medhdhi xaafuwa giddon loyttidi hashetana bessees. Eeshshaawa gididi medhdhi xaafuwan issitookka geeliichchida asi dumma dumma sohotuninne wodetun dum,madumma oosota poliiddi beettana koshshees. Medudhi xaafuwa giddon beettiya eeshshaawati eti gishshaawatido deriyaassi eqqana bessees. Issi asa gidennan issi dariya giddon hanettiyaabaa shiishshidi bessana koshshees. Hegaa bollaarikka eeshshawati nabbabbiyaageetun ammanettiyaagaa gidana bessees. Eeshshaawati asi hegaadan hanenna woykko oottenna giyoobaa polana bessenna. Xaafanchchay bari medhdhi- xaafuwa giddon I medhdhi gelissido gishshatawu bari koyyidobaa haasayissanawu woykko oottissanawu danddayenna. Hegaa gishshawu eeshshaawati issitookka etayyo imettida eeshshan kaaletettana besseesippe attin eranchchay bari koyyoogaadan, oottana danddayenna. Eta eeshshhsawu polotettay de'ana bessees. Taarikiya doontettaan etawu imettida eeshshay wurssettaa gakkanaashin etaara gidana bessees. Gido shin qassi eeshshaawaa hanotaa/ eeshshaa laammanawu keehi koshshiyoo hanotay woykko wolqqanttiyaa mino gaasoy de’iyaaba gidikkonne taarikiyaassi immiyo go'ay de'ikko eta eeshshay laamettana danddayees. 
Eshshaawatuyyo issuwawu issuwawu haraappe dummatiya eta eeshshay de'ana bessees. Bantta dumma dumma eeshshankka bantta deriya wogaanne meezziya qonccisana bessees. 
Eshshaawati haniyoobaaninne oottiyooba ubbabankka polo gididi merettana koshshenna. Hegee aybissi giikko ay asa na'a gidikkone bari eran, oosuwan qofan polo gidana danddayenna. Ay asanwunne lefa miyyee/ woykko paaiyaa de'ees. hegaa gishshawu eeshshaawati medhdh xaafuwa giddon polo gididi simerettana koshshenna. Hegaa gishshatawu mehdhi- xaafuwa xaafiya asi ha qommo baggaara nuuni be'ido eeshshaawati shiiqiyoo ogeta akeekidinne hasayidi xaafikko A oosoy nabbabbiyaa asan ammanettiyaagaa gidana danddayees. 
                           5.4.3.2.   Eeshshaawaa qommota. 
Medhdhi xaafuwa giddon beettiya mule eeshshaawatussikka taarikiya giddon lagge qaattay/ hanotay de’enna. Aybissi giykko issi medhdhi xaafuwa giddon eeshshaawati naa”u ginawu shaahettana danddayoosona. Hegeetikka: Hegeetikka: 
I)	Bayra /ano eeshshaawatanne 
II)	Sima/kaalo  eeshshwata 
Ane ha naa''u eeshshawa qommota kayan kayan akeekidi xeelloos. 
                             I. Bayra / ano eeshshaawata
Bayra woykko ano eeshshaawata giyoogeeti taarikiya doomettaappe biidi poluwa gakkanaashin ubba sohuwanikka simerettiya woygkko taarikiyassi daro so hubuan hashetiiddi beettiya taarikiya poliya asata. Eti medhdhi xaatuwa giddon beettiya hara asatu ubbaappe aaro qaaxxoosonanne corabaa poliddi beettoosona. Bayra eeshshaawa giyoobi taarikiya dendduwappe doommidi beettiyoogee ayyo attennaba gidenna. Issi eeshshaaway leemisuwassi taarikiyaasi gidduwa heeran yiidi keehi darobaa poliiddi beettana danddayees. Doomettan beetti beennaba gidikkonne. Ha eeshshaawi taarikiya doomettan de’ana xaykkonne bayra/ ano eeshsh
aawa gidennaadan A digiyaabi baawa. 
                                II. sima/kaalo eeshshaawata
Sima woykko kaalo eeshshaawata giyoogeeti issi medhdhi xaafuwa giddon guutta sohotuni poleltiyaabatun beettidi woykko hashetidi bantta allaalliyaa polinne sohuwaarakka xayi aggiyaageeta. Eti medhdhi xaafuwa giddon guutta sohotun hashetido gishshatawu eti taarikiya dichchaassi maaddokkona woykko medhdhi xaafuwa giddon maaddokkona giyoogaa gidenaa. Sima eeshshaawati medhdhi- xaafuwa garssan ano eeshshaawatuppe guuxxenna hanotan koshshoosona. Ha ano eeshshaawati sima eeshshaawatun kaatettidi bantta oosuwa poloosona. Sima eeshshaawatikka ano eeshshaawatudan medhdhi xaafuwaassi logge koshshoosona. Naa”aappe issoy baynnaba gidiyakko taarikee taarike gidennan aggana danddayees. Issi issi dirassatetun woykkouuedhdhi xaafotun issi issi wode sima eeshshaawati sunttetti simmidi, erefetti simmidi, taarikiya giddon aybanne qaattennan/ haasayennan woykko aybanne polennan silphphi giidi attiigiyo hanetay de’ees. Hagee gamma gidenna. Taarikiya giddon aybanne hashetenna eeshshaawi koyro gelana bessenna. Gelliichchidaba gidikko taarikiyaan hashetane bessees giyoogaa. Geellodan issi issi wode medhdhi xaafuwa giddon suntan erettenna izaawu woykko issi citan de'iyaa asati taarikiyaa giddon hashetiyo hanotati de'oosona. Hegeetikka sima eeshshaawatuura baggattoosona giyoogaa. 
Issi issi wode issi issi medhdhi xaafuwan woykko dirssatiyan ayyaanati, kiitanchchati, xalahee, azzaqa do’ati hegaanne hegeeta malatiyaageeti eeshshawadan shiiqiyo hanotay de’ees. Eti ooninne erin asa gidana xayikkonne medhdhi xaafuwa dirssatiyaa giddon eti misiuettana bessiyoy gamma asa eeshsha ekkidi gidana bessees. Eti asaa eeshshaa ekkidi asadan haadayiiddi, asadan hemettiiddi, qoppiiddi, Dosota poliiddi beettana besses. Eti asadan qossi shiiqaappe guyyiyan eeshshaawadan qoodettoosona giyoogaa. 
                    5.4.5. Karssikarssaa 
Kaaleto oyshata: Kaallidi de'iya oyshata naa''an naa''an gididi tobboogaappe guyyiyan etawu gamma zaaro gidiyaageeta xaafidi kifile giddon intte laggetussi shiishshite. 
I. Karssikarssa giyoogee aybee? Ayyo hara mise qaala gidiyaabaa demmana danddayeetii?  
        Zuleyitenne A birshshetta qonccissite. 
II. Issi medhdhi xaafuwa giddon karssikarssi baynnaakko medhdhi xaafoy medhdhi- xaafo 
geetettana danddayii? Ee giidaba gidikko waanidi? Chii giidaba gidikko ayssi? 
Karssi karssaa giyoogee I bariyyo aybee? karssikarssaa giyoogee issi medhdhi xaafuwa giddon de'iya naa''u asatu giddon merettiya phalqqettaa giyoogaa. Naa''u citan, woykko wolqqatun woykko asatu giddon haniyaa palamaa denttidi maayettennan ixxidi doonan gidin wolqqandom''ettiyoogaa. Doona palamaa gidikko naa''u gayttenna qofatun tollu/chikki  gildi woykko issoy issuwa qofaa ekkenna ixxidi dom''ettiyoogaa. Wolqqan qassi dom''ettiyaaba gidikko naa''u wolqqati mashshaa toora deuttidi worettoosona hayqettoosona giyoogaa. Ha  korssikarssay merettiiddi naa''u wolqqatu giddon qofaa, meretaa, eeshshaa, ammanauwa, xeelaa hegeetanne hegeeta malatiyaabatun gayttennaagan woykko dummatiyoogan baasettees. Asaa  naa de'uwa giddon keehi cora qofaa phalqqettati de'oosona. Asay bari de'uwa giddon bari amottidobaa kunttanawu, xayidobaa demmanawu, metuwa xayssidi saruwan de’anawu, bari de'iyoo hanotaappe kehiyaabaa demmanawu baaxetees. Ha hanotati ayba baaxeenne baynnan coo kuni aggenna. Hegaa giddon daro metoti de'oosona. issi izzawu bari koyyidobaa kunttaanawu baaxetiyoowode ayyo xube gidiyaabati meretti aggoosona. Hegaappe kiyanaassi eeshshaaway daro balbbuqettan gelees daro baaxetees giyoogaa. Ha balbbuqettaa xoonanaayyo qassi eeshshaaway galla galla minnidi baaxefana koshshees. He baaxiyaa geello dan xoonidi ba koyyidoba demidikka asa gididoogee bari demmidoban ufauttidinne alidi de'enna. Hara aaroba koshshawu kiyees. He koshshan qassikka hara karssikarssaa giddo gelidi baaxeteesikko. Haraakka demmidi hara ooratta amuwa, koshshaa denttees. Kaallidikka hara xube gidiyaabi merettees. Ha hanotan deiuwa camo hanotaynne de’uwa mal''oy qonccees. Asanaa amuwawu zawi baynnaagaappe denddidaagan gayttiya metuwassinne baaxiyassi paydoy de’enna. Mototikka dumma dummanne daro. 

Medhdhi haafuwa giddon de'iya eeshshaawati ha alamiyan de'iya tumu asa zaari beso gidiyoo gishshatawu asaa deuwappe xayenna daro mutti- murunobati gayttoosonanne dumma dumma paaceti tiran kiyi wodhdhoosona. Hedhdhi xaafuwa giddon karssikarssaa yaagiyoogee hageetu mala de’uwa baaxiya xoonidi kessi ekkanawu oosettiya woretaa giyoogaa. 

Mehdhi xaafuwa giddon tumu asaa deuwadan karssikarssay denddiyoo cora gaasoti deoosona. Cora gaasoti de''iisona. Leemissuwassi asa na'i barkka bari giddon yootettana danddayees. Hegaa giyoogee issi assi issi allaalliya polana gi qoppiyoo wode hara baggara qassikka A wozanay poloppa yaagees. Ha hanotan issi asa wozanay A “ootta. Oottoppe” giyoo hanotay asi banaara yootettiyo karssi karssaa bessees. 

Asi qassikka asaara woykko bari deriyaara yootettana / karssi tarssana danddayees. Issi asi hara asaara qofaa maayettennan woykko issi asi bari dere assaa wogaappe kareera polana kouuiyoobi de'ikko deree aara eqettiyo gishshatawu karssikarssay denddees. Medhdhi xaafuwa giddon shiiqiyaa karssikarssawu denddoykka ha ogiyan polettiya baaxetuuna. Ha karssikarssay baaxiya bollan de'iya asatu bollan woykko qoppiya kahan paaccana danddayees. 
Eeshshaawati banttaa gelidobaappe kessi ekkanawu, xooni kiyanawu woykko bantta qoppidosaa gakkanawu eti oottiyo baaxee medhdhi xaafuwassi puulaanne loo'otettaa mayzzees. 

Medhdhi xaafuwa gidaon naa''u qommo karssikarssati de'oosona gaana danddayettees. Hegeefikka: 
I)	Bollaa karssikarssaanne 
II)	Kahaa karssikarssaa geetettoosona. 
Ane eta birshshettaa kaallidi kayan kayan xeelloos. 

                             I. Bollaa karssikarssaa
Bollaa karssukarssaa giyoogee aybee giikko. Medhdhi- xaafuwa giddon issi eeshshaaway hara eeshshawaara woykko eeshshaawatuura bollan gayttidi leemisuwassi bollan dom''ettidi, baaxetidi, sugettidi, kunddidi, tooran cadettidi, bollaa xiirettidi medhdhiyo karssikarssaa. Ha karssikarssaay ehiyo wurssetta ayffe xeellin beettiyaaba giyoogaa. Ha karssikarssa qassikka gaxa karssikarssi giidikka xeesettees. 


                   II. Kaaha giddo karssikarssaa 
Kaha giddo karssikarssaa giyoogee issi hanotay woykko issibay woykko issi eeshshaaway medhdhi xaafuwa giddon hara eeshshawaa bolli gattiyoo qohuwan eeshshaaway he hanotan bari giddon woykko bari kaha giddon bari equwaara/ fangguwaara, ammanuwaara gatti qofan shikki giidi aggoo aggoppoo? Oottoo oottoppoo? Yaagidi bari giddon barkka karssikerssiyoo hanotaa. Ha hanotay issi eeshshaawaa kaha giddo xalaalan polettiyaaba gidiyoo gishshatawu giddo korssikarssaa geetettidikka xeesettees. 

Medhdhi- xaafuwa giddon daro wode bollaa/ woykko gaxa karssikarssaappe kaha giddo karssikarssa gidiyaakko lo'o hegawukka gaasoy bollaa karssikarssaa wode eeshshaaway bollan masunxxana woykko harggana woykko hayqqanakka danddayees. He wodiyan A taarikee eqqanaadan woykko gidissanaadan oosettees. Gido shin kaha giddo karssikarssoe giddikko, eeshshaaway bari giddon de'iya qofan merettidabaa ixuwa gidin siiquwa sheniya sheniya gidin amuwa bari kahaa giddon wottiiddi denttiiddikka hara poluwawu kanttana danddayees’ Ha ogiyan taarikee kaalliganaadan oottiyoogan kaha giddo karssikerssay doorettees. Hegaa giishin medhdhi xaafuwa giddon bollaa karssikarssay dolashiiqana bessenna giyoogaa gidennan bollaa karssikarssaa gelissiyoo wode taarikee dumma dumma bouaa karssikarssay eyiyo gaasotun eqqeennaadan/ xubettennaadan keehi naagettidi gelissana bessees. 

Bollaa karssikarssaa gidin kaha giddo karssikarssaa gidonkka medhdhi xaafuwa giddon karssikarssaayyo A hemetaay de'ees. Daro wode medhdhi- xaafuwa nabbabbuwa doomiyoo wodeppe- biidi poluwa gakkanawu de'iya nabbabbiyaagaa hulluuqqoy issi mala gidenna. Ay medhdhi xaafuwakka nabbabbiyoo wode doomettaa heeran ooyyonne nabbabbuwawu de’iya huuluugoy woykko koshshay issi mala gidenna. 

Doomettaa heeran nabbabbuwawu de’iya hulluuqoy woykko koshshay keehi laafa. Aybissi giikko medhdhi xaafuwa giddon de’iya eesjsjaawati biron paacciya karssikarssa giddo geliic hchibookkona Nabbabbuwa sugisugi biyo wode karssikarssaa kaalli kaalli biyo wode taarikkiya giddo keehippe nu geli geli biyo wode keehi wudidi nabbabbiyoogaa doommi aggeettees. Aybissi giikko nabbabbuwa gujji gujjii nu byo wode karssi karssay wolqqaami wolqqaamidibiyo gishshatawu nabbabbiyaa asaa yeemoyees. He gaappe denddidaagan nabbabbiyaagee medhdhi xaafuwan de'iya taarikee kaallidi ay hananeeshsha giiddi bari qofaa ubba nibaabiyan wottidi polo wozanan nabbabbees. He wodiyan karssikarssay minni minni biidi woykko wolqqaamidi umbbubulettaa woykko climax giyo sohuwa gakkees. 

                                 5.4.6. Umbbubulettaa
Umbbubulettay medhdhi- xaafuwa giddonde’iya eeshshaawati karssikarssiiddi takkidi eti gakkana danddayiyoo keehi xoqqa gidida yeemoyiyaa sohuwa. Hegaappe simmiyo wode karssikarssay leeppi leppi bees. Ha suragettiiddi takkida karssikarssay leppe leppi yiyoo hayotay lekkeme'uwa (resolution) geetettees. Ha xekkan nabbabbiyangaa yeemoyidabay wodhdhi wodhdhidi minnida karssikarssay leppiiddi biidi poluwa/ wurssetta gakkees. Alabbabbiya asawu de’iya yeemoykko wodhdhi aggees. 
 
                                  5.4.7. Lekkeme'uwaa
Xaax waaxiyoo wode karssikarssay medhdhi xaafuwa giddon puulay. Shonggay de'ana malanne nabbabbiya assi yeemo giddo gelana mala wolqqaama maaduwa immees. Hegaa gishshawu I issi medhdhi xaafuwawassi tuussa giyoogaa. Daro lo''onne wolqqaama karssikarssay de’enna medhdhi xaafuy nabbabbiyagan yeemoyennanne ayyo puulaykka de’ana danddayenna. Hegaa gishshatawu karssikarssay ay medhdhi-xaafuwaawunne de’uwa immees giyoogaa. 
Issi xaafanchchay bari xaafigo medhdhi xaafuwa giddon karssikarssaa waati medhdhanaakkonne waati go'ettamaakko kaalettiyaabata akeekoos. Issi xaafanchchay bari xaafiyo medhdhi xaafuwa giddon mino karssikarssaa wottana bessees. He karssikarssan bollaa karssikarssa woykko kaha giddo karssikarssa gidana danddayees. He karssikkrssaa giddogelida eeshshaawati bantta gelido baaooe kassi ekkanawu wolqqaama baaxiya baaxetishin bessana kishshees. Aybissi giikko ha baaxee medhdhi xaafuwassi immiyo puulay keehi gita. Shin eeshshaawatuyyo imettiya karssikarssoy eta wolqqaappe keehi daridi woykko eta eraappe keehi guuxxidi beettana koshshenna. Ee shshaawatu eraaranne wolqqaara biya wollo laggetiya korssikarssaa xaafanchchay immana bessees. He imettiya karssikarssykka asaa han de’uwan gayttiyaaba woykko nu alamiyaa bollan polettina danddayiyaaba gididi nabbabbiyaa asan ekettiyaabanne tumuba woykko ammanttiyaaba gidana bessees. Wurssettan ha karssikarssaa giddon daro baaxiya baaxetidinne paacetti kiyida eeshshawati karssikarssaappe kiyiyoo wodiyan etu eeshshay woykko kase de’iya hanotay laamettishin xaafanchchay qonxxiyan bessana koshshees. 
                         Meezziya oyddaa 
Kaallidi de’iya oyshata pude baggaara ne tamaaridaban amppada nerkka etuwa gamma zaaro gidiyaabaa xanta shiishshada ne kifille laggetussi qobnccissand akeekissa. Yaatada ne oosuwa ne asttamaariyanttussi/ renttussi sheedhdha. 
1) Medhdhi xaafuwa giddon aappun qommo eeshshaawati beettana  danddayiyonaa? Qonccissa. 
2) Medhdhi xaafuwa eeshshaawati shiiqana bessiyoo ogeta birshshada yoota. 
3) Medhdhi xaafawa taarikiyaninne taarikiya dembbaa giddon dummatetti 
   de'ii? Qonccissuwashshishs ha. 
4) Medhdhi xaafuwa giddon issi eeshshaaway issi asa woykko payduwan 
   keehi guutta gidida asata gishshshatidi beettenna koshshennay aybissee? 
5) Medhdhi xaafuwa ufurettati ay medhdhi xaafuwankka beettana koshshiyoogee aybissee? 
6) Medhdhi xaafuwa giddon xuufuwa hiillaa woykko tekinikiya go'ettiyooge 
   ufurettati attana bessennaagaadaanikka keehi koshshees gaada qoppay? Aybissi? Qonccissa. 
7) karssikarssay issi medhdhi xaafuwassi tuussa giida. Ha qofan neeni maayettay? Aybissi? 
8) Karssikorssay naa''u qommo giidi qommo baggaara tobbiddoogaa hassayaasa. He naa''ati 
   oonee oonee eta birshshettaakka yoota.
9) Bollaa karssikarssaappe jaha giddo karssikarssay doorettiyo gaasoy ayba gidana danddayii? 
    Qonccissada akeekissa. 
10) Karssikorssaay medhdhi xaafuwa giddon minni biidi keehi wolqqaamiyoo bolla xeeray ayba 
      geetettii? Ha suraaettiiddi takkida  karssikarssay leppiiddi biyo hanotay qassi ayba geetettii? 
      Birshshada yoota. 
11) Issi xaafanchchay bari medhdhi xaafuwa giddon karssikurssaa waati medhdhanaakkonne 
    waati go'eettanaakko ne qofaa imma. 
                    5.4.8. Woqa (wodiyaanne qatuwaa) (Setting)
Woqa giya qaalay naa''u qaalata bari giddon oyqqi wottiis, wodiyaanne qatuwa yaagiyaageeta. Wo – yaagiya pitalee wodiyaassi eqqiyaagaa gidishin qa qatuwassi eqqidaba. Sa'a bollan polettiya aybiyyonne wodenne pollettiyo qatoy/ sohoy de'ees. Polettiyaabi aybinne woqappe kare gidana danddayenna. Medhdhi xaafuwa giddon eeshshaawati bantta poluwa oottiyoo sohoynne taarikiyaa oottiyoo wodee, layttay, aginay de'ees. 
Ay oosuwa polin, woxxin, paallin, waassin, kunddindenddin ha poloy oosettiyo sohoynne wodee de'ees. Hagee medhdhi xaafuwa giddon woqa geetettees. 
Medhdhi xaafuwa giddon eeshshaawatu eray, qofay eti kiyido dere asaa wogaa era, qofaa malatana mala xaafanchchay woqaabaa loyttidi erana bessees. Nabbabbiya asi erenna woqa gidana bessana. Nabbabbiyaagee/ ra eriyoo wodenne soho gidana bessees. Hegaagidikko ay banne metootennan issi poloy awan oosettiyaakko wodee qassi awudekko eridi hagee hiqqa biittan hiqqa wode hanees giidi ubbabaa bari de’uwaara gatti xeelliyo gishshatawu medhdhi- xaafuwawu lo”o akeekay de’ees. Eeshshaawatu oonatettay, eti gelido hanoy poloy he heeraara gattidi woykko malatissidi gilgissidi shiishshiyoogee xaafanchchaa hummunna. Xaafanchchay kari dere asaa giddon bariyyo be’idobaa, paacci xeellidobaa, bari wozanaa miidabaa, A yiilloyidabaa, nabbabbiyaagee be’ana malanne siyana mala bari be’idoogaadan woykko siyidogaadan gidennan hegaa qolchchiya /aadhdhiya ogiyan nabba bbiyaagaa bessana/ sissana bessees. Hagaa xaafanchchay aaho hanotan qonccissidi xaafana koshshees. 
Medhdhi xaafuwa giddoy xaafanchchay go’ettiyo qafoy asa na’I de’enna soho woykko de’ana danddayenne soho gidana koshshenna. Eeshshawuatuyyo oosuwa polanawu imettiya sohoy asa na’I tumukka de’an danddayiyoo woykko de’iyoo sohonne nabbabbiyaageekka tuma giidi ekkiyo/ ammanettiyo soho giyo pilaaneetetu giddoppe asa na’I hanno gakkanawu de’iddo biittaa bolla xalaalaana. Hara pilaaneetettu bolli asa na’I de’ibeenna sinttanaagee erettenna ixxikkonne. Shin xaafanchchay qatuwa merkuriya bolla woykko Jupiiteriyaa bolla giidi yootiyaaba/ xaafiyaaba gidikko A oosoy ammanettennaba gidees. Aybissi giikko he qattoy asa na’I de’enna soho gidiyoo gishshatawu. Medhdhdhi xaafuwa giddon eeshshaawatussi imettiyaa sohoy katama gidin, gaxaree, manttiya gidin giyay xeesetti xeesetti nabbabbiyaagawu/ rissi qoncciyan yootettana koshshees. 
Qatuwaadan wodee medhdhi xaafuwagiddon qoncciyaan odettiyoogee wolqqa gidenna. Wodiya yootiyoogee qatuwaadan keehi koshshenna aggana danddayees. Xaafanchchay medhdhi xaafuwa giddon hiqqa laytti hiqqa aginan hiqqa gallassi, hiqqa wodiyan giidi ubbabaa odennan aggana danddayees. Nabbabbiyoogee kumetta taarikiya xeelli simmidi ha taankee polettidoy woykko polettana danddayiyoy hiqqi wodiyaana giidi barkka gakkana danddayees. Issi oosoy woykko medhdhi- xaafay attamettidi kiyido layttay he maxaafay a xaafetti wuridi attametti kiyido layttappe attin medhdhi xaafuwaa giddon de’iya wodee A gidenna woykko gidennan aggana danddayees. Medhdhi xaafuwa giddon hanida taarikee polettido wodiyaa eranawu maxaafay attametti kiydo layttaa xeelliyooge daro wode bala. Tumaappe haasayikko issi nabbabbiyaagee issi medhdhi xaafuwa nabbabbuwa doomettaappe biidi poluwa gakkanawu tarike/ poloy hanido wodiya gallassaara saatiyaara cranna danddayenna ixxikkonne liqqa layttaa heera giidi ginaa erana danddayees aybissi giikko he wodiya qonccissiyaabay issuwan gidin hara ogiyan medhdhi xaafuwa giddon qoncciyoogee attenna. Ubba qonccennaba gidiyaakkonne nabbabbiya izaawu he poloy woykko taarikee oosettido wodiyaa ginaa hiqqa heera giidi erenna ixxikkonne matana danddayees. 
                    

  5.4.9. Cuccumaa 
Caccumay woykko inggiliizettuwan (theme) giyooyee medhdhi xaafoy woykko dirssatee nabbabiyaa asassi aattiyo kiitaa. I bari giddon oyqqido ano qofay cuccumaa giyoogaa. Xaafanchchy ekkidi denddido issi tumubaa asaa bessanawu medhdhi xaafuwa hiillaa giddo gelissidi shiishshees. Baynna eeshshaawata medhdhi kessidi asatettaa mayzzees, eeshshaawatu giddon dumma dumma karssikarssay denddanaadan oottees, eeshshaawati karssi karssaa giddoppe kessi ekkanawu oottiyo baaxxiya shiishshees. He baaxiya wurssettan issi ayfiya bessees. Shin ha ubbaa giddon xaafanchchay aattana koyyidi cuccumay issippe doomettaappe poluwa gakkandashin ohettidi yees. Cumay menttuwa ano qofaadan medhdhi xaafuwaassi doomettan, woykko giddo ginaa heeran woykko wurssettaa heeran beettiyaaba gidenna. Cuccumay medhdhi xaafuua dirssatiya doomettaappe biidi wurssettaa gakkanawu de’iyaa kifihee nabbalbetti wur simmin beettiyaaba. 

Medhdhi xaafuwa nabbabbiyoogan dubbushshiiddi /ufayttiiddi issi tumachcha gidiya xaafanchchay aattanawu koyyido ano yohuwa/ kiitaa akeekeettees. Nabbabbi wurssiyoo wodiyaana kumetta kiitay Ay kahawu aadhdhiyoy. 
Issi medhdhi xaafuwa xaafiya xaafanchchay / eranchchay haattappe maatappe denddidi woykko xaafana xalaalawu xaafenna. Issi eranchchay issi medhdhi xaafo dirssatiya xaafiyoo wode issi I be’idobay, paaccidobay, de'uwan asa naa gakkana danddayiyaabaa nabbabbiyaa asi akeekanaadan halchchuwan denddidi xaafees. Issi ano yohuwa bari giddon oyqqennan, issi I bessanawu koyyidobaa woykko aattanawu koyyido huuphe yohay de'ennan, issi I era immi kanttanawu koyyidobi de’ennan. Issi bala gididabaa nabbabbiyoo.asa bessanawu koyyennan ubba coo xaafettenna. Issi xaafarchchay issi medhdhi xaafuwa ay huuphe yohun gidikkonne xaafiiddi cou giidi ayyo xaafiyo amala de’in xaafenna. Issi I be'idobay, issi I aattana koyyido tumubay, asaa de’uwan I bessana koyyidobay de’ees giyoogaa. Nabbabbiyaageekka/rakka bari nabbabbuwa wurssoogaappe simmin denttiyo oyshi xayenna. Ha medhdhi xaafa dirssatee ay tamaarissanawu koyyidee? I bari giddon oyqqido huuphe yohoy woykko ano kiitay aybeeshaa? Ayba era beesikanttana koyyidee? Yaayidi ogchchees. Hegaappe simmidikka ta hanno tamaaraas. Ha medhdhi xaafoy taayo hanni mala kiitaa aattiis yaagidi kuuyyeesippe attin nabbabbiyaagee nabbabbi simmidi nababba wurssaas giidi aggi beenna. Nabbabbido assi nabbabbi wurssoogaappe guyyiyan ba tamaaridobaa bari kahan yuishshi aattidi qoppees giyoogaa. 
Issi medhdhi xaafuwa nabbabbi wurssi simmidi issi asi tamaariyo huuphe yohoy haray tamaariyoogaappe issi ogiyaan gidin haran dummatana dandayees. Issi medhdhi – xaafuwaassi de’iya xaaxi waaxo cuuaummay mexi issuwa gidikkonne sima tumubatikka de’ana danddayoosona. Hegaa gishshawu ay asinne issi dirssatiya/ medhdhi xaafuwa nabbabboogaappe gimmin issi I/A tamaariyoo huuphe yohoy de’ees giyoogaa. 
Issi medhdhi xaafuwa cuuccumay naa''u dumma ogetun aadhdhana danddayees. Issi xaafanchchay bari oosuwa giddon cuuccumaa qancciyan woykko geeman aattana danddayees. Hegee ayyo maata. Gido shon qonaiyan imettidu cuuccumay nabbabiyaa asi harabaakka woykko hara tumaakka pilggidi gakkennaadan azallissiyoo gishshatawu qoncce ogee daro doorettenna. Issi medhdhi xaafuwa yiddon de'iya cuuccumay asi nabbabbi wurssi simmidi pilggi denniyooba gidiyaakko keehi lo'o. aybissi giikko issi na bbabbiyaa asi cuuccumay koyro erettiichchikko keehi ufayttidi woykko maalaalettidi nabbabbennan agganadanddayees. Shin cuuccumay geema gidikko nabbabbiyaa asi sammettidi ay kiitaa aattancc haniishsha giiddi yeemo mala hemotan gididi nabbabbees. Hegaa gishshatawu medhdhi xaafuwa giddon cuuccumay geema ogiyaan uttiyaakko doorettees. 

Issi xuufe oosoy woykko medhi xaafoy adussa gidin qantta gidin aaho gidin xuntta gidin, aani aadhdhiya mexi issi ano ccuuccuma xalaalay aani aadhdhana bessees. Issi medhdhi xaafay asaa naa de'uwa aahtettaa denttidi ay keehi aahonne cilmma gididabaa bari giddon denttikkonne de'uwan danddayettenna asaara gayttiya ubbabaa bessana. 
Medhdhi xaafuwa cuuccumaa ohettaa xeelliyagan he wodiyabaa/ xaafettiiddi de'iya wodiyan de'iya hanotaaohetti uttida cuuccumaa ekkidi yaana danddayees. Hegaa mala medhdhi xaafoy he xaafettido wodiyaappe aadhdhii chchikko ayyo nabbabbettana qaadi darenna. Issi wodiyan de'iya hanota xalaalaan ano/ huuphe oottidi xaafettettida dirssatee woykko medhdhi xaafoy he hanotay woykko xaafettido cuuccumay geliiyoo wode he medhdhi xaafuwawu sintta wodiyawu nabbabettiyo qaadi keehi laafa. Hagaa mala cuuccumay kaallidi yiya woykko de'iya wodiyaassi dere go’aa imm enna. Hegaa giyshshawu issi medhdhi xaafuwa xaafiya eranchchay bari xaafiyo dirssutiya cuuccumba aassiddi ha''i wode xalaalan nabbabbettiyaaba gidennan sintta wodiyawukka kantti kiyiyaanne sintta yeletaakka go’iya woykko era immiya cuccmaa xeelli be’idi dooriyoogan bari medhdhi xaafuwa wodiyan keehettennaba/ teqettennaba oottana bessees. Paro daafuran, daro wodiya immidi, miishshaa kessidi Anabbabbuwawu gattido era oosoy hagaa mala hanotan xubettidi hada kiyana bessenna. Hegaa gishshatawu xaafanchchay issi meshshshi xaafuwa doommanaappe kasetidi daro akeekan huuphe yohuwa dooranawunne cuucwmaakka loytti be'idi doommikko daro lo''o. Hegaa gidana xaykko A daafuray mela gidana danddayees. 

Hegaadaanikka issi xaafettiya medhdhi xaafo oosuwa cuuccumay mexi guutta asatu xalaalaa bollan wudiyaaba gidikko woykko issi keehi xuntta woykko un''o gidida metotuuninne hantatun cuuccumaa wottikko hara aaho deriyawu maaddenna ixxana danddayees. Medhdhi xaafuwa cuuccumays ubba asaa metuwa baaso oottiyaaba, kumetta asaa naa metuwanne A de'uwan eysha gidana danddayiyaa metota/ yohota baaso oottidi cuuccumaakka A giddoora ehaana bessees. Hagaa mala yohota bari kantti kiyidi sinttan wodiyan kaallidi de’iya yeletaanikka be;ttiyo aaho qaadaa demmees. Gaasaykka he medhdhi xaafoy denttiyoo yohoy issi qammawu woykko issi layttawu woykko arama wodiyawu takkidi xayi aggiyaaba gidenna. Asaa naa de'uwaara loytti onefti uttida huuphe yohoy asa na''i de'ido wode ubban tishshi giidi xaphuwa yeddidi de' aggees. Hachchin de'iyaa asay nabbabbikkonne haachchi asawu ceeggenna. Issi issi leemisot gidana danddayiya kare biittaa era oosota ekki xeellikko hachchi ishatamu laytti woykko xeetu laytti hegaappekka bolla wodiyawu takkida oosoti ha/hain de'iyaa asi nabbabbikkonne hachchi asawukka oorattanne aattiyoo cuuccumay ga''enna. Ane “ Romio and Jullel” yaagiya era oosuwa be'idaba gidikko hassayite. Hagaaa giishin medhdhi xaafuwa oossoti he wodiyaan haniiddi de'iyaaban wudidi xaafana bessenna giyooga gidenna. Medhdhi xaafuwa xaafiya xaafanchchay bari qoppidp ay huuphe yohuwaaninne xaafanawu ayyo maati dees woykko I la'a de'ees. Xaaxi waaxiyoo wode issi kumetta asaa metuwan adussa wodiyawu denddana danddayiyaa huuphe yohuwan xaafettida oosoy A wodiyaappe aadhdhidi sintta adussa wodiyawu nabbabbettiiddi de'ees. Nabbubbiyaa asawukka immiyoo go'ay aaho. 
      
                5.4.10. Ontta (Oonee haasayiyay? 1ro 2ntto 3ntto  asa) (Point of view)
Ontta giyoogee medhdhi- xaafuwa giddon taarikiya yootiya asi ay sohuwaa bollan gididi yootidakko qonccissiya ufurettaa. Taarikiya yootanchchay ay sohuwan gididi yootii? I taarikiya giddo geli eqqidi oosuwaa poliyoo hanotan hashetidi beettiiyye bana taarikiyaappe kareera wottidi hara eeshshawati poliyo poluwa kaalli kaallidi yootii? Ha hanotaa/oyshaa zaarees giyoogaa. Leemisuwassi galla galla aadhdhiya oduwa ekkidi xeelliyaaba gidikko issi oduwa aattiyaa asi issi biitta xeesidi hiqqa biittan cora asay ogiya kiyidi bantta kawotettaa ayisuwa wogaa eqettidosona. Hagaadan dorobaa oduwa yootiya asi odees. I hagaa yootiyoo wode barina he hanotaa giddon wottidi gidennan kare baggaara nunadan xeellidobaa woykko siyidobaa amppidi yootees. I eqettanawu ogiya kiyiya asaara zuppetibeenna. Ha oduwan leemisuwawu I gellidi hashetidaba gidiyaakko nu hagaadan hanida kaallidi ----------- hagaadan haasayida ------yaagidi yootana. Hodde ontta giyoobi xaatanchchay taarikiya yootiyoy eeshshaawcctuura issi oosuwan hoshetidaadan hanidiyye gaxan kiyi uttidi ha gaadem hanidosona,------------------- yaatidssona giidi yyotiyo sohuwa giyoogaa. Hegaa gishshetawu xaafanchchoy bari medhdhi xaafuwa giddon go'ettana ontta doori kuuyyana koshshees. Ane kaallidi daro wode go'an ppe'iya ontta qommota kayan kayan xeelloos. Hegeetikka:-
I)	Koyro onttaa gophphiyaa /xekkaa xeelaa ( 1st person point of view) 
II)	Ubbaa eriyaagaa xeelaa (omniscient polnt of view) 
III)	Paca eraawaa (limited omniscient point of view) 
        
 I) Koyro onttaa gophphiyaa/xekkaa (first person point of view)
Ha onttay xaafanchchay medhdhi xaafo dirssatiya giddon. Bana eeshshaawatuura powwa oottidabadan oottidi haasayiyo hanotaa. Ha onttan xaafanchchay eeshshaawatudan oosuwan hashetees. Medhdhi- xaafuwa giddon xaafancchchaa taani yaagiiddi haasayees. Taani hagaa malabaa qoppaas; ta yaataas; taati ufayttaas; hanidaban taani doro yiillotaas. H.h.m. haasayota denttidi haasayana danddayiyoy ha onttaana. 
                II. Ubbaa eriyaa onttaa (Omniscient point of view)
Ubbaa eriya onttay bessiyoy issi medhdhi xaafuwa xaafanchchay taari kiyappe kareera gididi hanidabaa woykko polettidabaa nabbabbiyaage efawu aattiyoo onttaa. Ha onttan xaafanchchay koyro xekkaa xeelaadan (first person point of view) taani woykko nuuni hagaadam oottida woykko honida giidi yootenna. Xaafanchchay poluwaappe kare baggaara gididi hagee hagaadan haniis hagaa mala assi hagaamala oosuwa oottiis. Asati yootettidosona; sigettidosona yaagiiddi yootees. Qommon giidiigaadan odanchchay ubbaa eriyaagaa giidoy I eeshshaawati hananabaa, qoppiyoobaa, haasayana, maana, uyanabaa ubba erees. Nabbabbiyaageekka odarchchay yootiyooba ubbaa siyidi tuma giidi ekkees. 

Ha onttan odanchchay mule ubbabaa eriyoogaappe denddidaasan eti poliyoobaanne polanaba ubbaa qonccissidi yootees giyoogaa. 
III. Paca eraawaa onttaa (limited omniscient point of view)
Paca eraawa onttay (xeelay) ubbaa eriya onttaadan mule ubbabaa erenna. Ubbaa eriya xeelaappe I dummatiyoo ogeti ubbaa eriyaa xeelay eeshshaawati medhdhi- xaafuwa giddon oottiyoo mule ubbabaa erlyoogaa gidishin paca eraawa xeelan odaychchay medhdhi- xaafuwa gidddon eeshshaawati poliyoobaa, qoppiyoobaa, haasayiyoobaa, qachchiyoobaa, haniyooba wurssi wrwnna hanotaa bessees. Ubba qassi ano woykko bayra eeshshaawatu qaattaappe kareera haratubaa dorin erana danddayeenna hanotay de’iyo ontta. Bayra eeshshaawatuppe haraa darin qonccissennanne etabaa daro yootenna erenna gishshatawu giyoogaa. 
                   5.11.    Doonaa go'etuwa 
Medhdhi xaafuwa giddon xaafanchchay lo'o qaalata goettidi puulaa mayzzidi xaafana koshshees. Xaafanchchay nabbabbiya asaassi geliyanne A kahaa giddon misiliya medhdhana danddayiya qaalata go’ettiyoogee keehi puulaa mayzziyaaba. Eeshshaawati gelido hanotaa, etawu de'iya eeshshaa, hulluuquwa hegaadankka taarikee polettiyo heeraa/ moottaa ubbaa qonccissiyay doonaa. Medhdhi xaafuwa giddon de'iya eeshshaawata issuwa issuwaara gatti haasayissiyoy, eta ammanuwa, pilggetta oosuwa, taarikiya giddon qonccissiyay de'uwa lo'otettaanne iitatettaakka dooni qonccissees. Lo'o doonaa go'ettidi qonccissidinne laalli bessiyoo eray baynna xaafanchchay ay gita yohuwa bolli wudidi bari era oosuwa oottikkonne ayyo dumma dumma wolqqaama qaalata doori ekkidi bari oosuwa asaassi geliya qoncce ogiyanshiishshana xayikko nabbabbiyaa gaayyo maaddiya tumanchchabaa aattana danddayenna. Issi xaafanchchay keehi xiqqa gidida doonaa go'ettiyoo eray/hiillay de'ana bessees. Dirssatiya coo doonaa go'ettidi xaatiyooga xalaala gidennan he xaafanchchay xaafiyoo doonan de'iya leemiso haasayata, bila haasayata, zina haaxayata dumma dumma sohutun gelissi gelissidi xaafiyaakko keehi daro lo'o. He mehdhi xaafoy xaafettiyoo doonay cora asay nabbabbanawu qaadaa immiaagaa sidiyankko daro lo'o. Leemisuwassi issi medhdhi xaafuwa hayqqiiddi de'iya doonatun xaafikko woykko hayqqida doonatun leemisuwassi Gi'iizettuwan xaafiyaaba gidi baakko A ooni nabbabbanee? Ha''i wodiyan A nabbabbiya asi de'enna. Arama woosa keettatu qeeseti coo naa''u heezzu qaalata giyoorippe attin. Hara baggaara qassi issi medhdhi xaafoy ingiyizettuwan xaafettiyaakko qassi keehi cora nabbabbiyaa assi de'ees giyoogaa aybissi giikko Irgillizettoy awaa biittaaninne nabbabbettana danddayees. 

Ha pude baggaara be’ido medhdhi xaafo ufurettati medhdhi xaafuwa dirssatiya giddon dumma dumma shaahetti uttiyaaba gidokkona. Eti ubbaykka issoy issuwara maarettidi/ walakettidi issippetettan medhdhi xaafuwa koolidi loyttoosona. Issoy aadhdhidi beettiyoo wode haray maaddenna banne laafaba idonna. Eta issippetetta issi xifate oosuwawu shonggaa immidi asaa naa de’uwa zari besso oottiyay. Eti ubbay mino issippetettan oyqqettidi asaa naa de’uwa xifate oosuwa giddon gitayidi woykko aassidi bessoosona. 
                      Meezziya usuppunaa 
Kaallidi imettida oyshata oyddu oyddu tamaariy oyqqiya citaa medhdhidi tobboogaappe guyyiyan gamma zaaruwa xaafidi intte asttamaariyanttussi/ renttussi shiishshite. Issi issi oyshatussi gidiya qonccissu immiyoogaa dogoppite. 
1) Hagaappe bolla baggaara onttaa qommota birshshidi be'ida. Eta heezzaa giddon de'iyaa 
    dummatettaa birshshidi intte kifile laggetussi qonccissidi yootite. 
2)	issi medhdhi xaafuwa giddon doonaa go’etay ay mala gidana bessiyaakko qonccissa. 
3)	Medhdhi xaafuwa giddon Bayra/ anonne sima/ kaalo eeshshaawatu giddon de’iya dummatettaa aassada yoota. 
4)	Medhdhi xaafuwa ufurettati medhdhi xaafuwa oosuwassi keehi koshshiyabata gidanaadan oottiya ano gidiya gaasota yootite. 
5)	Issi medhdhi xaafuwa giddon de’iya taarikee amanttiyalaa gidiyoogeenne gidennaagee aybin likettii? Birshshidi yootite. 
6)	Medhdhi xaafuwa cuccumay mexi issi wode hanidaba woykko issi galla polettidccba xalaaalan wudiyoogaappe issi aahonne ubbaasaa de’uwan polettiya hanotan wodiyaakko keehi lo’o. Ha qofaa qonccissidi xaafoogaappe guggiyan intte kifile laggetas sissite. 
7)	Medhdhi xaafuwa koyro xekkaa xeelaaninne ubbaa eriyaagaa xeelan de’iya dummatetta birshshshi yootoogaappe guyyiyan et amino miyyiyaanne lefa miyyiya qonccissidi xaafi shiishshite. 

 4.3.2. Medhdhi xaafuwa xaafo hiillaa (tekiniketa) 

Denttetto oyshata. 
Kaallidi de'iyaa oyshata waattan waattan gididi tobboogaappe guyyiyan ubbaykka maayettiyo gamma zaaro gidiyaageeta xaafidi shiishshite. 
1) Medhdhi xaafuwa tekinikiya woykko xaafo hiillaa giyoogee aybee? 
2) Medhdhi  xaafuwa giddon tekinikiya go'ettiyoogawu maaday aybee? Tekinikiya issi 
    xaafanchchay bari medhdhi xaafuwa giddon go'ettenna ixxiyakko aybi merettes giidi 
   qoppeetii? 
3) Medhdhi xaafuwa tekiniketa giyoogeeti awugeetee zuleyiidi qonccissite. Tekinikiya woykko 
    xaafo hiillaa giyogee medhdhi xaafuwa ufurettatun kooletti uttida medhdhi xaafuwa oosay 
   bariyyo bessiya puulaa utettaa naagidi lo'iyanne asa wozanaa oyqqana danddayiya ogiyan 
   nabbabbiyaa asawu aadhdhanaadan danddayissiya medhdhi xaafuwa mal''ettiyaa qimaame 
    woykko maxine mala giyoogaa. 
Ha medhdhi xaafuwa shiishshiyo hiillati medhdhi xaafuwa ufurettatudan nu aytiyan beettiyaaba gidokkona. Eti hiilla gidiyo gishshawu qosa gidida ogiyan geloosona. Medhdhi xaafuwa xaafiyoo hiillata issi nabbabbiyaa asi shaakki / maxi kessana danddayenna. A wozanan wotti nabbabbenna asi eti taafo hiillata /tekiniketa shaakki erennan kanttidi baana danddayees. Medhdhi xaafuwa giddon de'iya tekiniketa eranawu daro pilggettaanne hassayan kashshees. 

Medhdhi xaafuwa tekiniketi A puulaa mayzziyanne nabbabbiyaa asa amo giddo yeggiyaba gidiyoo gishshafawu medhdhi xaafo giddon xaafanchchti akeekidi gelissana bessees. Shin waati go’ettanaakkonne ay ogiyan go'ettanaakko xaafanchcha bariyyo kuuyyees. Medhdhi xaafo tekiniketi ufurettatudan ubbaykka koshshoosona giyooba gidenna ixxikkonne xaafanchchay bariyyo hanidoogaa keena danddayikke muliya assi ixxikko aranaa ge’ettana bessees giyoogaa. Medhdhi xaafuwan daro qommtekiniketa/ xaafo hiillatu go’ettikko ufunettatu go’ettuwaara shiiqidi xaafo oosuwassi puulaannl de’uwa mayzzees. 
Tekinikeei /xaafo hiiuati ufurettatudan xaafo oosotussi lagge koshshana xayikkonne medhdhi- xaafuwa shiishshuwawunne puulaa mayzzanawu keehi koshshiyaaba. Ane medhdhixaafuwa tekiniketa/ xaafo hiluata kaauidi issuwa issuwa xeeuoos. 
                        I. Haasayaa (Dialogue)
Medhdhi xaafuwan woykko dirssatiya oosuwan haasayan (dialogue) giyoogee xaafanchchay barixaafo oosuwa giddon eeshshaawatuyyo eta haasaya gidenna haasayaa immidi hegaa eti haasayanaadan oottiyo hanotaa. Eeshshawati medhdhi xaafo giddon bantta koyyido ay yohuwaanne leemisuwassi bantta sintta qofaa, bantta polidobaa, polarawu halchchidobaa, xayidobaa, demmidobaa, ufayttidoba hegeetanne hegeeta  

Malatiyabata denttidi haasayana danddayoosona. Issi eeshshaawoy haro eeshshaawaa baakka denttidi haasayana danddayees. Gido shin eta hccasayay eti kiyidi yiido dere asaa wogaa gishshatiyaaba gidana bessees. Haray atto shin xaafanchchay bari immiyo qonccissuwaappe aaruwa eeshshaawatu haasayawu aaho qaadaa immidi eta haaswyissana
Bessees. Hegaa giishin ubba ayba allaallccnne baynna pattenna hada haasayan eeshshaawatu wodiya xuuggana woykko taarikiya shongacissana keshshes giyoogaa gidennan allaallee de’iyonne birshsh/nettaa immiya hanotan qoncce gidida eeshshaawatu haasayaa gelissana koshshees. Ha tekinikee medhdhi xaafuwa eoshshawuata nabbabbiyaageetawu qoneeissiyo ogetuppe issuwa. 
                   II.  Qonccissuwa (Description)
Qonccissuwa (description) Ingilizetuwan yaagiyo tekinikee /xaafo hiillay medhdhi- xaafuwa giddon xaafanchchay go’ettiyoo doona. Xaafanchchay bori medhdhido eeshshawatu meraa, eeshshaa, oonatettaa, eti gelidonne de'iyoo hanotaa, eti de'iyoo sohuwaa ubbaa eti de'iyoo dere asaa wogaappe dummayenna hanotan bessiyoo dere asaa wogaappe dummayenna hanotan bessiyoohiilla. Ha tekinikoya go'ettidi xaafanchchay haniyaaban, taarikiya giddon polettiyaabaa nabbabbiyaagaa guuggiyan mishlidi wottanauwu, bantta kahaayuwan medhdhnanawu, eeshshshaawatu meraa, geesad, qaattaa, hulwuquwa siyettanaadan oottanawu go’ettiyo hililla. He gaa gishshawu xaafanchchaa doonaa go'etoy,qaalatu dooroy xaaxi waaxo hanotan doonaa go'etay hagaa giddon beettees giyoogna. 
                         III. Sinttaa Malaataa (Foretell)
Medhdhi xaafuwa giddon malaataa giyoogee issi polettanaappe, hananaappe woykko gakkanaappe kasetidi haasayiyoogaa woykko belsiyoo hanotaa. Medhdhi xaafuwa taarikiya giddon karssikarssay aybi gaason waani denddanaakko woykko eeshshaawata ay mala paacee/ hanotay 

gakkana de’iyaakko xaafanchchay dendduwan kasetidi nabbabbiyagawu/rissi issi biradhdhiyoo hiilla. Hageekka medhdhi xaafo tekiniketuppe issuwa gidiyoogaadaanikka xaafanchchay co”u giidi mule polettana/hanana de’iyaabee wurssidi koyroora odirggonna. Woykko eeshshaway wurssettan hagaadan haniyoorin taarikee politti aggana de’ees woykko hataarikiya wurssettay hagaa mala gidana de’ees giidi ubba wurssi odenna. Hegaadan geello xaafanchchay qoncciyan “hagee hagaadan polettana de'ees” taarikiya wuroettay hannitton hahuna de’ees qiidi yootiyaakko nabbabbiyaa asi nabbabbiiddi aybissi waayetii. I ( malaatay) daro hiillan qoncciyan gidennan qosan akeekidi nabbnbbiya asa xalaalawu qonccanaadan ootiya tekonikiyan xaafettana bessees. Keehi daro akeekan wozanaan wottidi mabbabbana xayikko ayba malaatinne he asawu beettenna aggana danddayees. Ha xaafo hiillay mednddhi xaafo dirssatiya giddon qofa qoshuwan woykko mexi issi qaalan. Woykko is qantta oduwan, woykko aymo mera uttana danddayettees. 
                       IV. Zaari - oduwa (flash back)
Zaarioduwa (flash back) giyoogee medhdhi xaafuwa giddo issi eeshshaawaa taarikiya xaafanchchay guyye biidi I xase hanidobaa, oottidobaa, ayyo de’iya ceshshaa, A beni hanotaa guyye denttidi yootiyoo hanotaa. Xaafanchchay bari oosuwa gum”idi hachchin de’iya eeshshaawatubaa zaari oduwaa tekinikiya go’ettidi eta beni/kase taarikiya yootees. 

Medhdhi xaafuwa xaafanchchay zaari- oduwa tekinikiya go’ettana bessiyoo gaasoti cora. I ha”in de’iyaa eeshshaawati poliyo poluwawu baasoy aybakko qonccissees; Eeshshaaeaa kase hanoy/ oosoy ha”in de’iyanne kaalliya taarikiyawu maadoy de’ama damddayees. Eeshshaawaa aadhdhida taanikee issitoo issito denddendau cotaua danddayenna hanotan daro maadees. 

Zaari odoy woykko hani aadhdhida eeshshaawatu hanoy/ oosoy aahuwa yootettidi ha”in de’iya taarikiya cuullana bessenna. He beni hanidabaa yootiiddi kasebaa zaari oduwaa dentti yootiiddi aetiaggana bessenna. Xaafanchchay zaari oduwa eesuwan yooti wurssinue ha”I yootiiddi taarikiyaakko simmana bessees. Ha tekinikee daro medhdhi xaafota wozanan wottidi/ akeekidi nabbabbikko beetees giidi aggi be’iyaaba gidennan medhdhi xaafuwan dumma dumma sohotun simmi simmidi yaana danddayees. Gido shin killi baggaara nu denttido qofatu balana bessenna. Medhdhi xaafoy bariyyo de’iya puulaa/ meraa xayana bessenna zari oduwa gaasuwan. Ay medhdhi xaafuwaaninne kumettataarikee zaarioduwan worana danddayenna. Taarikiyawu aaho baggay zaari odo gidikkonne hachchiigawu yeennan yaara yaa attenna. 
                        V. Yeemuwa (Suspense)
Ha tekinikee Inggiliizettuwan suuphence geetettiyoogan erettees. Yeemuwa giyoogee medhdhi xaafoy woykko xifate oosoy nabbabbiya asa hulluuquwa haaridi amubbian yeggiyo hanotaa. Medhdhi xaafuwawu woykko xifate oosuwawu pula giyoyikka ha tekinukiya giyoogaa. Medhdhi xaafuwa yeemuwayyo baaso gidayaageeti taarikee issoy issuwaara oyqetti uttiyo gaasuwanne wurssetta ayfiya medhdhi xaafuwa giddon beettiya korssikarssa minotettaa, gakkiyo xoqqa xekkoane xaafanchchay go’ettiyo doonaa. Issi medhdhi xaafuwan yeemoy (suspenee) merettiyoy nabbabbiya asi nabbabbiiddi eeshshatuura erittiyoonne eta xuuraa, metuwa, waayiya, wurssi eridi/ hashetide eeshshaawatuura dabbotiyo woykko matettiyo wodiyaana. Ha ogiyan medhdhi xaafuwa yeemoy nabbabbiyaageeta amoyiyoogan kaallidi aybi polettana dii? aybi hanana de’ii giidsiiddi nabbabbidi wurssanaadan oottees giyoogaa. Issi asi salettennan utti be’idi bari uttidosaappe denddennan nabbabbi wurssunaadan oottiyay ha tekinikiya. I issi medhdhi xaafoy woykko xifate oosuwa issi assi nabbabbanaadan dafiya bayra medhdhi xaafuwaassi puulaa immiyaabanne

 dafiya wolqqa giyoogaa. Ha yeemoy medhdhi xaafuwa doomettaappe biidi wurssettaa gakkanaashin karssikarssaly leppiyo wodenne goobiyoo wode dariiddi issippe bees. Taarikee biidi umbbubulettaa gakkiyo wode keehi xoqqa xekkaa gakki simmidi karssikarssay eqqiyo wodenne lekkeme’oy yiyoo wode taarikee wuriiddi de’iyo gishshawu yeemoy leppidi irxxi aggees. 
Nabbabbiyaagaa hulluuguwa oyqqennanne denttettenna medhdhi- xaafoy nabbabbanawu saletteesinne qimaamee woykko maxinne baynna katta mala. 
                   VI. Gishshatuwa 
Medhdhi- xaafuwan gishshatoy woykko inggiliizetto birshshttan symbol giyoogee issi xiffate oosuwa giddon issibay gishshatidi aedhdhiyoo hanotaa. Gishshaa immiyo hanotan issi gishshatidabi Awu gishshaa immidabaa giddon beettees. Gishshaa immiyaagee gishshatidabaabaa qonccissees. Ha geluwan malaataa glidi denddido qofay nu mlayfiyan be’iyo issi malaata leemisuwawu qoodaa timirttiyan ( x, -, t, 1) haageeti malaatata. Nuoni haasayiiddi de’iyoy ha malaatatu malabata gidenna. Ha geluwan malaataa giyoogee issi asa woykko issi miishsha sohuwan gididi medhdhi xaafuwa giddon beettiyo hanotaa. Medhdhi xaafuwa giddon gishshatoy issi misihe meran woykko miishsha meran uttiyaaba gidenna. I xaafanchcha/ era oosanchchaa doonan yotettiyaaba, 
Medhdhi xaafuua gidonheezzu gishshaatettau qommoti beettoosona. Hegeetuppekka koyroy salo sa’a gufantto/uniuersal giyoogaa. Ha gishshaytay issibay issibawu gishshatidi he sohuwan beettidoogaa salo sa’a gufanttan de’iya ay asinne eroyoo hanota giyoogall. Hegee Nu alamiyan de’iya laappun haruurotun deliya ay biittatuunikka Toophphiyan, Inggiliizen, Awurooppan, Amerkkan gidin Afirkan biitta ubban erettida gishshatettay de’iyooba. Leemisuwaassi Ay biittankka Haraphphoy sarotettaa leemiso gidiyoogan erettees hegaadankka hara hala malaalati alame ubbay issi birshshettaa imiyoobati de’oosona. yaaniyoo gishshawu 

hagaamalabati salo sa’a quganto gishshata giyoogaa. Daro xifate oosuwa oottiya xaafanealhati gujo leemisuwawu xeellikko worqqaa bonchcho banne maachcha giidi go’ettoosona zo’I ekkya oiishshaa gidikko siiquwa qonccissiyaaba giidi ekkoosona, xumay, urqqay qassi issi metto, tugganne waageeba gididoogaa bessees. Hagaamalabati nabbabbtya asawu birshshettaa immanawu wagssenna ubbay akeekana danddayees. 
Naa”anttoy qassi dalgga manttiyaawd heeraawwa, meezzetido ( pegional ) gishshaa geetettees. Hagaa mala gishshay mexi issi heeraninne he manttiyan de’iya asaa giddo xalaalan erettiyaa gishshatettaa. I he heeran de’iya asaa de’uwara, gmma nuwara, wogaara, meezziyaara oyqetti uttidaba. Etawu bantta heera asa xalaalan akeekettiyo gishshatettaa qaaday de’ees. Hagaa mala gishshati bantta heeraappe haakki haakkidi biyo wode eta birshshettay xuumiidai bees; ubba erettenna exxana danddayiyo hanotayka de’ana danddayees. Leemisuwassi issi asi oge malaa biishin garawu mali woykko godare malabi sinttaara ogiya shaakkidi biyaaba gidikko nu heeran iita qaada gishshatettan ekkana danddayees shin qassi hara manttiyan hagawu hara birshshettaa immiya gishshay de’ana danddayees. Issi asi huuphiyaappe tohuwa gakkanawu karerraba xalaalan maayyiyaaba gidikko immana danddayees. 
Heezzantto gishshatuwa qommoy issi izaawu gishshaa (personal symbol) geetettiyoogan erettees. Ha gishshatay issi xaafanchchay bariyyo medhdhi ekkidi issibaa haraban gishshayidi bar medhdhi xaafuwa giddon wottiyoo hanotaa. Ha gishshatidabay heeran woykko dalgga manttiyan gidin salo sa’a gufantton erettiyaaba gidenna. Hagaa mala gishshatiyaabatu birshshettaanne eti aybawu eqqidaakko eranawa daafurssees/ erettenna. Aybissi giikko I gishshatidobaa woykko he gishshat idabay aybissieqqidaakko eriyay xaafanchcha xaalla, Haggaa mala gishshatidabaa birshshidi/ shaakkidi eranawu daro akeekaanne pilggettan koshshees. Bala birshshiko issi asi balabaa gamma giidi ekkana danddayees. Ubba 
xaafanchchay mule qoppikkabeennabaa gishshataa giidi ekkana danddayiyoo gishshawu naagettana koshshees. 
                   Meezziya laappunaa 
Kaallidi lmettida oyshata hagaappe qommo baggaara imettida nibaa biyaaranne neeyyo kase de’iya eraara gattada gamma zzaro gidiyaagaa xaafada shiishsha. 
1) Modhdhi xaafuwa giddon zaari bessoy dumma dummd sohoton gelana  
   danddayees giida. Shin ayyo xifate oosuwa giddon geliyo gaasoti/ 
   maatoti aybakkonne qonccissada xaafada shiisha. 
2) Ne heeran beettiyaa batuppe heeraawa woykko meezetido 
   gishshatiyaaba gidana danddayiyaa neeni eriyobata shiishshada eti 
   aybbaa aybua gishshatidi medhdhi xaafo giddon eqqana/ gelana 
   danddayiyaakko qanccissa. 
3) sintta malaataynne gishshatiyaabay aybin dummatiyaakko qonccissuwa 
   xaafada shiishsha. 
4) Medhdhi xaafuwa giddon sinttabaa malaataa tekinikiya go’ettiyoogee 
   xifate oosuwaassi gidin dabbabbiyaa asawu ayba maaduwa immii? 
   birshshada xaafa. 
5) haasayaynne qonccissoy medhdhi xaafuwa giddon eeshshaawata 
   nabbabbiyageetuura ereti ssiyoo hanota yaagiya qofaa qonccissada 
   xaafaa ne kifile giddo de’iya laggetu sinttan nabbabbada sissa. 






USUPPUNTTO SHEMPPUWAA 
6. BILA XIFATIYAA BORI NASHUWA

Timirttiyaa sintta qofata: 
Ha timirttiya wurssoogaappe guyyiyan tamaare naati: 
?	Bori nashuwaa giyoobi aybakko qonccissidi yootana
?	Bori nashuwaa qommotanne eta eeshshata shaakkana
?	Bori nashuwa go'ata zuleyana
?	Dumma dumma medhdhi xaafotanne bila xifate oosota bori nashshana






   6.1. Bori nashuwaa aybatettaa 
Ha shemppuwan borinashowa giyoogee aybakko, mehdhi- xantuwa bori- nashoy aybawawu maaddiyakkonne dumma dumma bori nasho qommoti awugeetakko xeellana. Bori nashuwa giya qaalay 

waatta qaala. A giddon naa''u qaalati de'oosona. Koyro qaalay bori- giyaagaa. Bori giyoogee. Toochchidi woykko iita/ lo''o gidenna giiddi qofaa immiyoo hanotaa beessees. Nashuwa- giyoogee sabbiyoogaa gitayidi haasayiyoogaa woykko gamma giidi kenttiyoogaa giyoogaa. Hegaa gishshawu bori- nashsuwa yaagiyoogee.
Issi xaafettida medhdhi- xaafuwa woykko xifate oosuwa bala/iita/ giidi yootiyoogaa sidishshin nashuwa giyoogee qassi issi xifate oosuwa aani bali de’enna, I gamma giidi sabbiyoo hanotaa qonccissees. Hegaa gishshawa issi asi issi xifate oosuwa woykko issi mehdhi xaafuwa bari nabbabbiyoo wodiyan bari guuggiyan qoppidi bari eran yiggi xeellidi hagee bala hagee gamma yaagidi boi- neyshi kanttana danddayees. Medhdhi- xoofuwa/ xifate oosuwa bori nashshanawu xeelettiya huuphe yohoti de’oosona. medhdhi- xaafay iita-geettetti borettiya woykko gumma geetetti- nashettiyo yiggixeelettiyobati de'oosona. Hegeetun likettees/ xeelettees. 
Dumma dumma wodiyan daro eranchchati medhdhixaafoti woykko xifate oosoti borettiyoobata giidi – zu-leyidi/keessidi wottidobati de’oosona. Issi xaafettida oosoy eta zaari bessena kehshees giyoogaa. 
Biri nashuwa ootti kanttiyo ogeti bila xifatiya yiggi xeelliyoo miishshatuuna. Nashuwawkka hagaadan. Shin dumma dumma wodiyan dumma dumma eranchchati medhdhi- xaafuwa biri- nashawawu kessido yiggi xeelliyoobati de’oosona. Gido shin eti dumma dumma wodotun demmatidosonanne dummatoosona. 
Bori-nashoy issi xifate oosuwa okkidi he bila xifatiyabaa lo”o era oyqqiyoogan xifatiya meraa shaakki eriyoogan bila xifatiya yiggi xeelliyoo kane bata paacci xeelliyoobatun wottidi he oosuwa minonne shuqi/kefa miyyiya xeelliyaagan xekkaa immiyoo hanotaa woykko eratettan kamida paacei xeeluwa woykko prddiyoogaa giyoogaa.                                               

6.2. Bori- nashuwa Go''aa/maaduwa 

Xifatiya oosuwa giddon bori- nashuwaassi daro maadoy woykko go’ay de’ees. Ha go’ay/ maadoy de’iyo bori- nashoy ay asinne immiyo mela bori nashuwa gidennan xifate oosuwan meezetda daro eranchchatu borinashuwa go’aa immiyaagee medhdhi- xaafuwubawa woykko xifate oosuwawa eri baynna asi bori- nashshana danddayennanne I/A bori nashshikkonne ayyo go’i de’ehnan aggana danddayees. Gido shin qossi eranchcha xaafanchchaa borinashoy medhdhi- xaaafuwa xaafidaagawu gita maaduwa immees. Beri nashoy issi xifate oosuwa bolli polettiyo wode heezzu bollati maadettoosona koyruwan xaafiyaageeti, naa”anttuwan nabbabbiyageeti, heezanttuwan, biitta xifate duretay. Ha heezzu bollati bori nashuwappe waanidinne qassikka aybaa maadettiyaakko kaallidi huuphiyan huuphiyan eta reellana.
Tobbiyoo oyshata.  
Kaallidi de’iya oyshata ne loggetuura heezzaa oyqqiya citaa medhdhada tobboogaappe guyyiyan efuwa gamma zaaruwa shilshshada xaafa. 
1) Bari nashuwa issi asi ay ogiyan aattin xaafanchchay go’ettii? 
   birshshadu yoota. 
2) medhdhi xaafuwa beri nashoy nnbbabbiyaagaa aybin maaddii? 
3) xifate oosuwa bori nashoy issi biittau bila xifateya ay ogiyan maaddii? 
   Qonccissa. 
          I. Xaafanchchatussi immiyo maaduwaa 
Qommo baggaara medhdhi- xaafuwa woykko xifate oosuwa bori nashoy xaafanchchawu maaddees giida. I waanidi xaafanchchaa maaddii giikko, medhdhi xaafuwa woykko i=xifate oosuwa medhdhiyaagee/ xaatiyaagee xaafanchchan.Bori nashshiyaagaa oosoy qossi xaafanchchaan xaafettida oosota boriyoogaanne nashshiyoogaa woykko pacci xeelliyoogaa. Bori- nashshiya agawunne xaafanchchawu keehi mino goytotettay de’ees 

giyoogaa. Xaafiyoo oosoynne issi xaafa oosuwa bori nashshiyoogee dumma dumma oosota. Xaafanchchay xifate ooso xaalaalaa oottana danddayiyoogaadan, bori nashshiyaagee xaafettida oosota bori nashshiyoogaa xalaalaa oottana danddayees. Eti bantta ooso xalaalaa oottiyaa asa. Gido shin issi issi wode issi xaafanchchay bori nasho oosuwakka oottana danddayees qassikka bori nashshiyaagee medhdhi- xaafuwa woykko hara xifate oosota oottana danddayees. Hagaa mala asi naa”u dumma qaray de”iyoogaa. Hegaamala oosoy nashettana bessees. Xaaxi- waaxiyoo wode ha naa”u dumma oosanchchati bantta oosuwan shaahettokkana/ etawu mino gaytotettay de’ees giyoogaa. Mehdhi-xaafuwa xaafanchchaay xifate oosuwa xaafennaakko bori nashshiyaagee xifatiya bori- nashshana danddayenna. Bori nashshiyaayee de’iyoo gishshatawu. Xaafanchchay barioosuwa shiishshi bessidi bori- nashissees. Woykko A oosoy paacetti xeelettiyoo qaadaa demmees giyoogaa. 
Hegaa gishshawu xaafunchchaykka bori nashshiyaagaa bori- nashshiyaagaa qassi xaafanchchay maaddees giyoogaa. Shin xaafanchchay imettiya bori- nashuwaappe aybaa go’ettii woykko maadettii yaagiya qofa ane kaallidi xeelloos. Koyruwan issi xifate oosoy xaafanchchaa guuggiyaappe kiyiyaa era ooso. Ha xifate ooso pancettiyoo wode qassi A zokkossan xaafanchchay de’ees. Hegaas gishshatawu ha xifate oosuwara xaafanchchaykka issippe denddis- oo- gee attenna. Ha xaafanchchaa oosoy muluranne puuli de’iyoo ooso gididi beettikko bori nashuwa oottiyaagan ooso xalaala gidennan xaafanchchaykka nashetti kanttiyoogee attenno. Megaa gishshawu xaapanchchay. Bori nashuwaappe demmiyoo go’ay A sunttay A lo’o oosuwadan asaa giddon eretettiyoogaa. Naa”anttoy bori nashuwa giyoogee- issi asi coo suure gidenna ogiyaan denddidi leta miyye xalaalaa booddiyoo hanota gidenna. Issi xidate oosuwaassi lefa miyyee awugee mino miyyee awugee giidi naa”aakka ekki xeellidi beettiyaa akeekuwaara de’iyaa paacci xeeuwa ootti simmidi lefa 

miyyeenne mino miyyee shaahetti erettanaadan oottees. Hegaappe simmin xaafanchchay bari mino miyyiya mintti tishshi oottidi baanawunne lefa miyyiya qassi guuttidi/ aggidi giigissiiddi paxa puulaara de’iya asaa wozana shammiya xifate oosuwa ootti kessanawu keehippe maaddees. 
    Heezzanttuwan, bori nashuwa oosoy issi xifate oosuwan. eeshshan, utettaaninne meran xeelettees. Leemisuwaassi issi bori nashshiyoogee issi adussa medhdhi xaafuwa bori nashshanawu koyyikko issi adussa medhdhi- xaafoy ay malatana bessiyaakko I xeelettana bessiyoo huuphe xeellettiyaabatati de’oosona. Qantta medhdhi xaafuwawukka hegaadan. Hagaadan haniyoo wode issi bori nashshiyaagee ha xifate oosotu eeshshata birshshiddi cora dumma dumma xifate ooso mararati kumttana bessiyoobata aaro eriiddi baanaadan bori- neshoy go’ees giyoogaa. Oyddanttuwan bori- nashuwaappe xaafanchchay maadettanabay, issi xaafanchchay ay xekkan beettiyaakko, biroon doommiya bakko/ lammachchakko, ginaa heeran de’iyaabakko woykko daro meezzee  de’iyoobakko shaahetti erettiyoogee daro maaddees. Issi bori nasho oosuwan beettiya xifate ooso xalaalay xeelettenna. I hara xifate oosotuurakka paacci xee;ettidi ay xekkaa ekkiyaakko malaateesinne minnidi ginttanawu oottanawu go’aa immees. Wurssettan, dumma dumma xaafanchchatussi etawu etawu haratuugaappe dummati ekkiya eti xaafana koyyiyoo ogeti de’oosona: Issi issi xaafanchchaa qonccissuwa darissoosona: Tssooti issooti adussa qofa qahshota go’ettoosona. Issooti issooti eeshshaawatu haasayaa darissidi xaafishiishshooso na’to issooti issooti qassi hara xaafanchchatu xaafiyo hiilla xalaalaa laatti ekkidi bne hiillan go’ettsshin beettees. Bori nashoy xaafanchchatu qotaa gogettaara, issi qoppennan gayttiyaabaa shiishshi besuwara woykko etawu de;iya de’uwaa xeelaa xifatiya baggaara xaafenchchata zaari phppliiyoogaan eti bessanawu gaettiiddi biya minonne lefa miyyiyaanne lo’o/ mino miyyiyo bessiyoogan sinttawu baanaadan akeekaa immana danddayees. 

             II. Nababiyaa asawu immiyo go''aa 
Issi xifate oosuwa ubba nabbabbiya asi xeellidi lage akeekccanne era demmlnna aggana danddayees. Nabbabbiya asaa meezzee dummatiy oogaadankka bantta dumma dumma de’o aazziyaara gatti xeelliyoo wode eta akeekay dummatana danddayees. Issi issi xifate oosotun keehi ciima gidiya qofaynne xuura gidiyaabi de'ana danddayiyoo gishshatawu ubba xaafettido aswu (nabbabbiya asawu qoncce gidennan aggana danddayees. Hegaa gishshawu issi bori- nashshiyaagee hegaa mala qoncce gidennabata, xuura gididabata woykko hittifiro gididabata qonccissidinne nabbabbishin naababbiyaagawu gelibeennabata qonccissidi akeekanaadan oottiyoogaa. 
Dumma dumma xaafanchcnwu dumma dumma dooriyoo qofaa zuleyiyoonne xaafiyoo hiillay de’ees. Bori nashshiyaagee bari- oosuwa oottieyoo gishshatawu nabbabbiyaageetti dumma dumma xaafanchchatu xaafuwa hiillaa, halchchuwaanne aadhdhanawu koyottida aaho yohiwa shaakki eranaadan maaddees. 
Heezzanttuwaan, Bori-nashoy xifate oosotussi xekkaa immanawu maaddees. Hegaa gishshatawu nabbabbiya asati bori- nashsuwa kanttidi lo’onne mino geetettida xifate oosota malaatees. Nabbabbiyagaanne nashettiya xifate oosuwa gattiyaagan bori- nashoy nabbabbiyageetawu gita maaduwa lmmees. 
                III. Issi biittaa bila xifatiyaayyo dureta 
Bori nashoy issi biittaa bila- xifatiyaa duretaayyo daro maaduwa immees. Issi issi biittawu A ayyo ayyo A bila xifatiya duretay de’ees. Xaafettida bila xifatiya idin odettida bila xifatiya gidinkka. Ubba qassi xaafettida bila –yifariya xeelliyaagan I dicci diccidi biyoy he biittagiddon de'iyaa xaafanchchatu mino oosuwaana. Xaafiyaageeti xaafiyo gishsha xalaalan xifate oosoy diccenna. Ha xaafettida xifate oosota bori- nashshiyogee kaneba. Hegaa gishshatawu bori nashoy issi biittan dicciddi de’iya xifate oosoy murutan diccanaadan daro maaddees.                      

Bila xifatetu paacci xeeloya amaara xaafanchchatuwninne amara biittatu xifate oosotun eqqi aggiyaaba gidenna. Hara biittatu bila xifatiya duretaanne dagattaa paacci xeelliyoogan eti de’iyoo xekkaa woykko ay keena diccidaakko yiggi xeelles. Hegaa gishshatawu issi biyttaa giddon de’iya xifate hiillaa lefa miyyee giigiiddi baanaadaninne murutankka diccanaadan go’ees. Murutan diccogaappe guyyiyan kare biittaa xifate oosotuura annaacettana danddoyees. Hagaadan haniiddi issi biittaa xifate oosoy keehi dicciyoo xekkaa gattees. Hagaa mala hanotay qassi issi biittan de’iya bila- xifate diccanaadaaninne hara hara xaafanchchati merettanaadaaninne diccanaadan gita go’aa immees. Xaaxi waaxiyoo wode bila xifatiya bori nashoy minni minni wolqqaa kedsi kessidi biyoogee issi biittawunne xaafiya izaawatuyyo gita maaduwa immees giyoogaa. Ha ogiyan bila xifate oosoti bantta xekkaa naagidaageeta gidiyoogaa bolli etan beettiya balabati xayi xayi boosona giyogaa. 
            
  Koyro meezziya 
Kaallidi shiiqida shatussi qantta tobbiyaappe simmidi gamma zaaro gidana intte giyogeeta xaafidi shiishshite. Issi issi oyshatussi aaho qonccissuwa xaafi shiishshite. 
1) Bori- nasho oosuwassi bila xifatiya yiggi xeellanawu kaneba gidiyaabati 
   awugeetakkonne zuleyite. 
2) xaafanchchaa oosunwaninne bori nashshiyaagaa oosuwan dummatetti 
   de'ii? Issoy haraa oosuwa oottana danddayi danddayennee? Waanidi qonccissa. 
3) Bori nashoy nabbabbiyaagawu xaafiyaagawunne bila xifatiyaayyo immiyo go'aa hagaappe 
   qommo baggaara imettida qantta noottiya bolli ne qofaa gujja xaafada kifile giddon intte 
    laggetussi qonccissuwa shiishshite. 
4) xaafanchchay bori nashshiyaagaa qasesi bori nashshiyaagee bila xifatiya xaafanchcha gidana 
    danddayii? Qonccissite. 
5) Bori- nashoy hummunaawa paacci xeelonne pirddiyo hanota yaagiya  qofay aybaa qonccissii? 
     Birshshadi xaafite. 

             6.3. Bori nashshiyaagaa poluwaanne asatettaa 
Tobbiyo oyshata 
Kaallidi de'iya oyshata tubbidi gamma zaaruwaa immite. 
1) Bori nashshiyaagaa asatettay waanana bessiyaaba malatii? 
2) Bori- nashshiyaagaanne xaafiyaagaa asatettay malatettana bessii? Ay ogiyan? 
3) Issi bori nashshiyaagee bari oosuwaappe kasetidi ay mala era oyqqana bessees giidi qoppeetii? 
    Tobbite. 
Bori nashshiyaagee eraara de'iya asa. Bori- nashshiyoo eraykka bariyyo coo yiyaaba gidennan qalame timirttiya eraara keehi oyqqetti uttidaba. I saynisse oosuwaaranne gita eraara oyqqetti uttidaba. Ane kaallidi de’iya bori- nashshiyaagaa yiggi xeelliyo huuphe yohota issippe xeelloos. 
Ha kaallidi de’iyaageetuppe issuwaanne paccinchchennan kunttiyaagaa bori- nashshiyaagaa giidi ekkeettees. 

1. Bori nashuwa eraynne awu koshshay diyogaa
Issi asi haattappe maatappe coo denddidi bori- nashshiyaaba gidana danddayenna. Koyro issi asawu eray de’ana bessees. Eroykka de’anawu koyro issi izaawussi bori- nashuwa  oosuwassi keshshay de’iyoo asa gidana bessees. Issi asawu koshshi de’ennan  issibaa polana woykko oottana giidi denddenna. Bori nashoy guuggiya ooso, I daro wodiya, abbiya, hakkaa, miishshaa yarshsh issiya keehi wolqqaama ooso. Hagaa mala metuwaaranne waayiyaara de’iya oosuwa asi bari koshshan oottiyoobappe attin asi/ harabi sugido gishattawu hanana bessenna. Issi asi asan sugettidi woykko haraban sugettidi bari koshshaappe kareera ha oosuwan geliyaaba gidikkogyfana danddayenna. Bori nasho oosoy izaawu oottana A baggaara de'iya meto ubbaa xoonana baaxetana giidi asi bana ammanttidi geliyoo ooso. Issi asi gallassaa qammaara utti be'idi dumma dumma nu biitta giddonne kare biittaa xaafanchchati xaafido oosota nabbabbiyoogaa, pilggi xeelliyoogaa, kaallidikka bari baynna suure pirddaa immiyoogaa gidiyoogan ayyo imotaanne koshshaa koshshees giyoogaa. Koshsha xalaalakka gidennan gita eraanne abbiya koyyees. 
Bori-nashoy xuufiyaa xuuraa qonccissiyoogan xaafanchchaay wottana koyyido cuccumaa pilggidi demmiyoogan, xifatiya ogiya shaakkiyoogan, xaafanchchay xaafiyo hiillaa pilggiyoogan wudiyoo gishshawu ha polota oottanawu daro era koshshees. Hanotata kanttidi xeelliyo, issi yohowa hara yohuwaara gattiyoogan yiggi xeelliyoogaa birshshiyoogaaninne qaari bessiyo dumma qaray/ eray de'ana bessees. 
                                  2. Gammanne suure pirddaa iimmiyagaa 
Bori- nashoy issi bila xifatiyaa oosuwa lefanne mino miyyiya xeelliyaagan gamma woykko suure pirddaa immiyoogaa. Daannatettay qassi gamma gidiyaanne zuppe maadoy baynna la'a gidiyoogee naagettees. Issi xaafanchchaa dosiyoo gishawu woykko ixxiyo gishshawu woykko eriyonne erenna gishshatawu maaddettennanne qophettenna. Haray qassi issi medhdhixaafuwan woykko bila- xifatiya cuuccumay bori- nashshiyagaa qofaara malatettido gishshawu woykko phalqqetta gidido gishshawu pirdday geellattannabessenna. Hagaa mala issi baggi uttidi pirddiyobi bori- nasho geetettenna. Hageetu mala gidikko etan gammatetti beettenna. Eta buzo hulluuqoy phoolidoba gidiyoo gishshawu xaafanchchaa ooso gidennan borinashshiuagua hulluuqoy phooliyooba gidiyoogan geella giyogaa. 
Bori nashshiya ay asinne I eriyo xaafanchchaara gaytotetti de'iyo gishshatawu pirddaa loyttana bessenna. Bori nashuwan ayyo siyettiya sissaa /hulluuquwa qoncciissana bessenna. Bori nashshiyaagee ixxiyo xaafanchchaa oosuwa boridi qassi dosiyo xaafanchchaa oosuwa nashshiyoogee hummunaawaba gidenna woykko 

A oosoy maaddiyooba/nashshiyooba gidokkona. Hegaa gishshatawu issi bori nashshiyagee tumanchcngidiyogan /itaa woykko borettiyabaa boridi qassi gamma gidiya lo'obaa lo'o giidi tuma gidiya pirddaa immiyaasa gidana beses. Bori- nashshiyagee baayyo siyottiya buzo hulluu quwappe haakkidi tuma gidida ba xalaalaa wottana koshshes. 
                                        3. Aaho bila- xifatiya era keelidaagaa 
Bila xifatiya oosuwa pilggiya bori-nashshiyaagee aybaappenne kasetidi I oottiyo oosuwa aybatettaanne waatada ootto giyagaa erana bessees. Bori nashshiya gee ba erenna yohunwaninne akeekibeenna xuuraa giddo gelidi akeekibeenna yohuwa bolli aynne gaana danddayenna. Hegaa gishshawu bila-xitatiyaa bolli bori-nashshiyaagee bari qofaa immanaappe kasetidi bila xifatiya aybatettaa, A meretaabaa, dicnchaanne laamiyaabaa, utettaanne ohettaa baa, eta qommotanne shiishshiyo hiillatunne bila xifatiya maearatunne tekiniketu-------- h.h.m. dumma dammabatu bolla ciimma eray de'ana bessees. Ubba borinshshiyaagee xaafanchchaappe aadhdhiya bila xifatiyabaa eranaadan naagettees. Bori- nashshiyagee ay bila xifate oostunikka keehi minonne gita eray de'an koshshees. Issi xaafanchchaa lefa miyyiya woykko balaa maxi maxidi kessiyogan giigisso qofaa immana danddayiyaagee koyro dyyo bilaxifatiya eray de'iyo wodiyaana. Qantta medhdhi xaafuwan woykko danttuwa bori nashuwa oottanawu koyro qantta medhdhi xaafoy woykko danttoy aybakonne eta xaafiyo ogeta, seerata erana bessees. Danttuwa yiggi xeelliyobatun qantta medhdhi xaafoy paacettenna. Bori- nashshiyagee dumma dumma bila xifatiya kaalettiya eeshshatu eray de'iyo asa. 
                       4. Bila- xifatiyaappe kareera hara bagga eraykka de'iyoogaa 
Ha bila- xifatiya oosoy cora dere asaa duussaara ohetti uttidaba. Mexi issi (xon''a) bagga gidida eraa xalaalaa oyqqidi asaa na'aa de'uwaa hanotaa akeekanawu daro wayissees. Issi era baggi bana danddayidi haraara gayttennan de'iyaabi baawa. Issoy hara era bagga gidiya yaraara dumma dumma ogiyan gaytotettaanne maaduwa oottees.                   
Bila xifatee woykko medhdhi xaafoy bari giddon asaa taarikiya oyqqees; heegaayyo qassi issi dere asaa giddon de'iya asaa taarikiya erana bessees. Issi izaawa shaakkidi A amuwa, koshshan, hulluuquwa eeshshaa akeekidi boohchchiya xaafiyoogee keehi xoshshiyaba. Qaalata dooridi puulaynne shonggay de'iyo ogiyan xifate oosuwa shiishshanawu ubbay eriyoo haasayaa gidin diratto birshshettata shaakkanawu xaafettiyo doonaa giraameliya wogata naagidi shiishshanawu…h.h.m. era keehi maaddees. 
Xaafanchchawu hageeti dumma dumma erati A oosuwawu maaddoosona bori nashsh hiyagawukka keehi koshshoosona. 
Issi bila xifatiya oosoy ay wodiya asata gishshatidi eqqidee? He wodiyan de'ida asaa wogaa, maaraa mankkaa bari giddo gelissidee? Xifatiy wogaa, seeraa utettaa, kaallidee? Giyo oyshata hegaadan hara oyshatakka denttiiddi hageetu yuushuwan shiishshanawu dumma dumma era macarata/ daashshata erana bessees. 
                  5. Bori-nashuwa oosuwa meezzee de'iyoonne A heeran loohida asa 
Bori- nashuwa eray barkka issi keehi gita pilggettaa yara. Bori- nashoy issi timirtte qommodan tamaareti loohanawu bessiya hannanna. Hegaa gishshawu bori- nashshiyaagee tamaare soo ge'idi bori nashuwa oosuwan loohida asa giyogaa. Ha hannannan loohiya asi koyrottidi bori nashoy aybakkonne bori nashshiyaagaa giyogee aybakkonne shaakki eriya asa. Bori nashshiyo seeraa, ottiyo ogeta bori nashsho eran bessiyanne bessennabati aybakko shaakki eridi he oosuwan geliya asi hagee loohidaagaa. Ha llohuwa bollaanikka bari hummunnccaninne asatettan minnida meezzee de'iyo asa bori- nashshiyagaa giyogee. Meezzee woykko timirtteenne loohiyo hanotay baynnasan tamaaridanne xoqqa biri nashshiyo eray beettenna. 
Eranchcha bori- nashshiyaagaa geetettiyagee hagaappe qommo baggaara nu denttido yohotanne hara koyettiyabatakka kunttiya asa. Eranchcha bori nashshiyagee dumma pilggi xeelliyo eraynne koshshay de'iyo gammanne yiggi xeeluwara de'iya tumu pirddaa immiya bila- xifatiyanne harabatu eraynne akeekay de'iyo, xaafanchchatussinne eta oosuwawu bonchchuwa immiya, xaatanchchatu balawunne lefa miyyiyawu giigisso qofa gidiyabaa immiya shiishshiyanne ogiya oyttiya, xaaxi waaxiyo wode ba yiggi xeelliyoobatun gammanne tuma gidiya borinashuwa immana danddayiya asa. 
                                6.4. Bori- nashuwa qommota
Bori- nashay odussa wodetussi takkidanne bari garssan daro laameti polettishin yiida timirtte qommo. A aybatettaw, A halchchuwawunne I koshshiyo hanotaabaa, A qommuwabaa daro aadhdhida wodetun dendida bila xifatiya xeelatudan bori-nashshiyagaa xeelaadan dumma dumma ogetun birshshettiiddinne dumma dumma meraa oyqqiiddi yiida era. 
Bori- nashuwa qommota xeelliyagan bila-xifatiya shiishshuwa bollan be'idoogaadan ubbaykka bari wodiyaadan bari wodiyaadan wudiyoo baggaynne sintta qofay hegaadankka bila xifatiya bori- nashoy I hanido/ polettido xeelaadan dumma dumma bori nasho qommoti beettidosona. Dumma dumma bori-nashuwa qommoti de'ikkonne issoy issuwappe keehi dummatiyaaba gidokkona. Issoy haraara amarabatun gayttees; woykko issoy haraa giddon mitettana danddayees. Eta issippetettay amaridabatuunappe attin mule ubbabaana gidenna. 
Hanno gakkanawu be'ettidaageetane oosuwan pee'ida daro bori-nasho qommotu giddoppe dumma dumma bori-nashshiya geetuuninne xaafiyageetu giddon zaaretettidi xeesettiyaageetu giddoppe guuttata ane issippe xeelloos. 
                 6.4.1. Eeshshaa Bori-nashuwa 
Ha borinashoy ano oottidi xeelliyoy woykko denddo ootti xeelliyoy is dare asaa ayyaanaamanne ayyaanaama gidenna eeshshaa hanotaa oyqqees.  Ha bori nasho qommoy beni benippe doommidi de'iyaagaa. Ha eeshsha bori nashuwa nu giyogee issi wodiyan de'iya dere asay bari am manawuwaranne wogaara hanotata gattiyogan koolido lo''o geetettiya eeshshata issi bila xifatiya oosoy ay keena bessi? yaagiyagaa bayra yoho oottidi xeelleesinne pilggees. Issi bila xifatiya oosoy bari giddon lo'o eeshsha bessiyaabanne tamaarissiyaaba gidikko hegee keehi lo''o ooso giyogaa. Hagaappe kareera eeshshaa pilggettaa bori nashoy bila-xifatiya oosoy waanidi shiiqide? Yaagiya tekinikiyara oyqettida hanotata qoppenna. 



               6.4.2. Kahaayyo bori- nashuwa 
“ Ha kanaayo borinashoy issi odetiyabappe /theory/ denddidi xaafanchchaanne eeshshaawatu guugge giddo hulluuguwanne kahaa pilggiyaagau.” /Asfaa zarihuna 1992:362/ Issi bila xifatiya giddoy keehi pilggettiyakko xaafanchchaa oonatettaanne eeshshaa I shiishshido bila xifatiya giddon oottido qonccissuwappe woykko I eeshshaawata misilidogaappe beettan danddayees yaagiya ammanuwan xaufanchchaa oonatettaa koyyiyoogan wudiya bori nasho qommo. Ha bori nashuwa qommoy xaafanchcha buzo oosuwappe konttidi A de’o taarikiya pilggettawukka aadhdhana danddayees. Bila xifatiya cuucumawunne I xaafettido hiillawu ha bori- na shuwa qommoy soho immenna. Ha bori nashuwassi bayranne ano allaalle xaafanchchaa cozanaanne oonotettaa demmiyogaana. Xaafanchchay bari xifate oosuwan qonccissiyo woykko eeshshaawatussi immiyo eeshshay bari qosettida oonatettaa, xeelaa woykko hanotaa qonccissanaassa yaagiyogan xifate oosuwa gidennan xaafanchchaa oonatettaa qonccissiyogan wudiya bori nasho. 
             6.4.3. Deretettaa bori-nashuwa 
Deretettaa bori nasho giyogawu bayra wudiyoobay bila-xifatiya oosoy bari giddon oyqqiyo dere asaa yohoy bari aattiyo biitaaninne bessiyo asaa de'uwan geliyo hanotaana. Hagaappe kasee baggan be'idoogaadan ay bila- cifatiya oosuwawu ano yohoy asaanne dere asaa. Bari garssan bila-xifatee issi dere asaa wogaa guyyeppe kaalli siida mayzziyan ma''iyan de'iyaaba zaari bessana koshshees. Deretettaa bori nashuwa bayra xeelay woykko wudiyoobay bila xifate kiyidonne I merettanawu gaasonne pultto gidida dere asaa de'uwa mereay ay keenaa beettidaakko yaagiya oyshaa bariyo allaalle oottiyoogaa. Hagaa garssan xaafanchchaykka he wediyanne I kiyido dere asaappe pulttido ba gidiyoogee issippe be'ettiyaba. Hagaa mala bori-nashshuwa polanawu bori nashshiyagee bari huuphe he bila xifatee oosettido woykko kiyido wodiyanne dere asaa hanotaa, meezziya eranaadan koyettees. Bila xifateenne asaa de'oy issoy issuwappe shahettenna hanotay minnidi pilggettees. 
                    6.4.4. Bila xifatiya utettaa/qottaa bori nashuwa 
Ha bori nashuwa qommoy bayra oottidi xeelliyoy issi bila xifatee shiiqido hiillay. Utettay woykko meretay ay macatiyakko yaagiyaagaa. He xifote oosuwa giddon beettiya asatu duussaa honotaawu, dere asaa tunatettaa haasayanawu/ denttanawu ayyo halchchoy de’enna. I ano oottido denddiyoy woykko I kaseiyoy bila xifatiya utettaara gayttiyagan beettiya puulay shiqiyoogaa xalaalaana. Utettay giigin poolay kiyidi beettiyoy doonaana gidiyo gishshatawu hageekka pilggettees. Qaalatu go'etay giraamerireenne geliyoo ogeti go'an pee'iyoogaakka xeellees. Asatettaabaynne ammanttiyaa taarike kidiyogeenne aggiyoogee hagan daro qotissiyaaba gidenna. Haray atto shin A ohettawukka guuttappe attin daro sohuwa immenna. 
Bori nashuwa qammoti cora gidiyogaa hagaappe qommo baggaara be'idi kauttida. Hagan nuuni be'iiddi deiyogeeti coo be'i kanttanaassappe attin haratiuka deoosona. He ubba bori nasho qommotikka kaalliyo etayyo buzo gidida denddo qofaynne wudiyobay de'ees. Gido shin eta aakkin xuumminikka eti issoy issuwara dabbotiyo ogetikka de'oosona. 
Hagaappe pude baggaara dumma dumma qommotun shaahettidi beettiya bori nashuwa merati eti wuddidi pilggiyo yoghota xeelliyaagan be'ettidi sunttettidaageetappe attin issi imettitida bori- nashuwa ciimmatettaanne goobatettay, keehi ka'ibeenna woykko yelagatetta bessiyageeta gidokkona. 

Leemisuwassi deretettaa boretettaa borinashuwa ogiyan issi bila xifatee shiiqidi de'ishin A borinasho oosoy yedanne asi coo daattettidi xaafidoba gidana danddayees. Ha ciimmatettaanne aahotettaa yiggi xeeuiyo yohotun xeelettiyo wodiyan qassi bori- nashoy ay mala agiyaeenikka shilqikko naa''u ogiyan shaakkidi be'ana danddayottees. Koyroy hada bori nashshiyaagaa ogidishi naa''anttoy qoassi eran kumida bori nashuwa.
                                 6.4.5. Hada bori nashuwaa
Hada borinashoy bori-nashuwa era gidin bila-xifatiya eri baynnan de'ishin issi bila xifatiya oosuwa siyidi gidin, nabbabidi woykko xeellidi he xifatee A wozanan ayssido hulluuquwa kaallidi (woykko ayyo malatidabaa) eziggi siyidi aattiyo bori- nashuwa. Issi bila xifatee woykko medhdhi xaafay bari ohettan gidin utettan laafa gidikkonne qassi nabbabiyaagee naababishin A hulluuquwara woykko A de'uwa meezziyara malatettido gishsha xalaalawu hagee malaaliya xifate ooso aani issi wottiyoobinne de'enna. A xaafida xaafanchchay keehi minonne eranchcha asa giidi nashshi kanttana danddayees. Hara baggaara qassi issi medhdhi xaafoy woykko issi bila xifatee keehi lo'o gididi A oosoy ha nabbabiyaagawu injjiya darenna ixxido gishshatawu woykko ayyo akeekettennan ixxido gishshata xalaalawu hagee pattenna laafa ooso ha bila xifatiya xaafida xaafanchchay lammachcha daro aazzee baynna laafa giyo hanotay ha bori nasho qomuwan xaaxi waaxettees. Hagaa mala ogiyan imettiya bori nashoy bori- nasho eran gelidi gophphetiyaaba gidenna. Hagee issi izaawu bariyo siyettida sissan amppidi coo haasayiyo hadaba giyoogaa. Hagaa mala bori nashoy ooni erii geellodan televizhiniyan, eraadooniyan h.h.m aadhdhana danddayees. He wodiyan qaadaa demmida asi baayyo soyettidabaa haasayana danddayees. Hagaa mala eri baynnan immiyo bori nashoy bila xifatiya oosuwa appe bollaara xaafanchchaa dendduwa qohidi bari oosuwa minni oottenaadan xaafanchchaa hulluuquwa onggees. Hagawu qohiya bagaa dares. Xaaxi waayiyoo wode bila- xifatiya bori- nahuwa eri baynnna asi issi bila- xifatiya oosuwa nabbabidi cooo immiyo bori nashoy hada bori nasho geetettees. Hagaa nala akeeki baynna bori nashoy xaafanchchaa hulluuquwa qohiyo hanotay dei'yo gishshatawu naagettana bessees. 
                6.4.6. Eranchchaawa bori nashuwaa 
Enranchchaawa bori nashuwa giyoogee bori nashuwa eranchchan imettiya eranchchaawa gidida qofaa. Bori nashshiyaagee bori nashuwa eray de'iyoonne aani loohida asa. Hegaa mala asi. Aattiyo bori nashoy eranchchawu bori nashuwa geetettees. Hagaappe qommo baggaara bori nashowa giyogee aybee giya baggan denddida yohota ubbaa kunttana danddayiya bori nashuwa giyoogaa. Ha asan aadhdhiya bori nashoy gamma gidida pirddaynne dumma dumma yohot qofan gelido pirdday beettiyooba. Ano gidida bila xifatiya yiggi xeelliyobata shiishshidi A xeelliyoogan shiiqida bila xifadiya xeellidi akeekaaninne daro hassayan pilggidi aattiyo bori- nashuwa. Bila xifatiya giddon beettiya lefa miyyetussi maado gidiya qofata shiishshiyaanne malaatiya bila-xifatiya gita eray de'iyo asa. Bori nashshiyagee xaatanchchatussi bessiya bonchchuwa immiyaasanne bari hulluuquwaa(bariyo siyettiya sissa xalawan kaalettennan yaa baggan gidin ha baggaa maaddennan bari oosuwa kaaletuwunne seera xalaalaa xeellidi pirddaa immiya loohida asa. Ha asan imettiya bori nashoy nabbabiyagawu, xaafanchchawu nne bila xifatiya oosuwawu gita maaduwa immuees. Eranchchaawa bori-nashoy ha''i wodiyan dumma dumma xombbe  gidiya maxaafata xeellidi naqaashata shiishshiyogan ha bori nasho qommoy gita era cuccunttees. Gaasoykka ha oosoy eranchchan oosetti woykko xaafetti simmidi gamma gidiya ogiyan pirdday imettiyo ooso. 



























LAAPPUNTTO SHEMPPUWAA
                                       7. DIRAAMAA
Ha shemppuwaa sintta qofata:  Ha shemppuwaa tamaaridi wurssidoogaappe 
simmin tamaareti: 
?	Diraamaa birshshettaa qonccissana
?	Diraamaa kane qofaa qonccissana
?	Diraamaa qommota shaakkidi erana
?	Diraamaa ufurettata yootana











7.1. Geluwaa
Ha shemppoy  diraamaa bila eraara eretissanawu doommees. Ha shemppoy ichchashu sohotussi shaahettees. Koyro shaahoy diraamaa kane qofaabaa tobbiyaaba gidishiin naa''anttoy qassi diraamaa qommota qonccissees. Heezzantto shaahoy diraamay bari giddon oyqqiyoobatubaa yootees.  Oyddanttoy qassi loohiyaageeti ootti be'iyoo dumma dumma oosotu woykko meezzetu bollinne wurssettay loohiyaageeti aaro nabbabuwawu go'ettana bessiyaa miishshata bessiyaa zuliyaa oyqqees.

7.2. Diraamaa Kane qofaa (The concept of Drama)
Diraamay bila xifatiyaa mera gididi xeelliyaanne siyiyaa asaa/galchchaa sinttan eeshshaawati bollan beettidi poli/ootti bessiyooba. Diraamay woykko kaassay (play) eeshshaawati haasayiyoobaaninne oottidi bessiyooban nuuyyo taarikiyaa yootees. I medhdhi xaafuwaadaanikka benippe doommidi keehi adussa wodiyaawu de'idaba/takkidaba. 

Diraamay koyro merettidoy Beni Giriise (Greece) yaagiyoo biitteena. Gidoppe attin I ay wode doomettidaakko hiqqa wode giidi eriyaa woykko yootana danddayiyaa asi de'enna. Diraamaa doomettawu dumma dumma cora tiyooreti (theories) de'oosona. Ha tiyooretuppe issoy leemusuwaassi woygii giikko “ooni erii geello diraamay dichchaa doommoy beni beni wode doomettan de'iyaa ammano baala bonchchuwaara ohettidabatun asay bari godatuppe anjjuwaa demmanawu ootti bessiyoobaara ohettidi yiis”. Yaagiyaagaa. (The World book ensiclopedia, Vol.5). Hara tiyooree qassi “Diraamay issi hayqqida Gooba asaa goobatettaa gayranawu yootanawu duufuwaa lanqqen sabaa yettaa shiishshiyaa yexxiyaa citaara ohettidi yiis.” Yaagees. Xaaxi waaxo hanuwaan diraamay asaa naati bantta meretan issi hanida taarikiyaa yootanawu asaa naatu gomppaa giddon gita siiqoy de'iyoogaa bessees gaana danddayettees.  

Tumu haasayan diraamaa “drama” yaagiyaa qaalay yiidoy Girike biittaappe gidishin ayyo birshshettaykka “oottiyoogaa, bollaa qaattan oottidi bessiyoogaa woykko ootti poliyooba giyoogaa” (to perform or to act). Ha denddo gidida bayra ano qaalay odiyoobay diraama giyoobi asi bari bollaa qaattaa/kaassaa go''ettidi oosuwan bessiyooba giyoogaa. Hara qaalan diraamaa giyoogee bila hayyo xifate qommo gididi haasayaanne poluwaa (action and dialogue) bari giddon haphphees giyoogaa. Diraamay chii medhdhi xaafuwaaranne danttuwaara geeddarettana danddayees aybissi giikko I bari giddon aaho hayse malabaa haasayaa xaaxi waaxiyoo gishshatawunne qassikka I kuriyaan kuriyaan shaahettidi xaafettana danddayiyoo gishshataasa. Ane kaallidi diraamaa qommota xeelloos.

7.3. Diraamaa qommota
Diraamaani bayratettan erettiyaa heezzu dumma dumma  qommoti de'oosona, hegeetikka: miichchiyaa diraamaa “comedy”, kayyo poluwaara de'iyaa diraamaa “tragedy” nne kayyonne miichchabanne woykko “tragicomedy” geetettiyoogan erettoosona. Kaallidi de'iyaa baggay hageetu dummatettaa loytti qonccissi yootees.


7.3.1. Ufayssiyaa/Miichchiyaa Diraamaa “Comedy” 
Ufayssiyaa/Miichchiyaa diraamaa “Comedy” yaagiyaagee kaassa gididi A wurssettay ufayssiyaaba woykko miichchiyaaba gididoogaa. Hegaakka giyoogee issi diraamaa giddon de'iyaa bayra/ano  eeshshaawaa qaattay/poloy ufayssiyaa hanotan wurees giyoogaa. I asaa naa ufayssanawunne hombocissanawu halchchettidi oosettiyaaba. Hegaa giyoogee miichchiyaa diraamay miichchiyaaba xalaaliyoo bari giddon oyqqees giyoogaa gidennan issitoo issitoo qarettiyaanne miichchennabaykka gelees. Gido shin ha diraamaa giddo bayratettan keehi aaho hanotan beettiyaa gee miichchiyaa hanotaa giyoogaa.  

7.3.2. Kayyo poluwaara de'iyaa Diraamaa “Tragedy”
Kayyo poluwaara de'iyaa diraamaa giyoogee diraama qommo gididi diraamaa giddon beettiyaa bayra eeshshaawawunne a kaafiyaa hara xeelliyaa asaa wurssettan kayyuwaaninne afuxissiyaa ogiyaan polettiyaaba. Ha kayyoyiyaa hanotati xeelliyaageetu wozanaa kayyuwaaninne yashshan kunttoosona. Qanttan Kayyo poluwaara de'iyaa diraamay minttiyooy/tishshissiyooy issi kayyoyiyaa/lo'enna woykko ufayssenna poluwaana. Ha diraamaa qommuwawu kayyo poloy de'iyaaba gidikkonne bari giddon issi issi ufayssiyaa/miichchiyaa wodetakka oyqqees. Ha ufayssiyaa/miichchiyaa hanotata wurssettan iitabawu/kayyoyiyaabawu laamettiyay. Ha diraama qommuwawu lo'o leemiso gidiyay “Sophocles’s Oedipus the King and Shakespeare’s Othello.” Yaagiyaa diraama.

7.3.3. Ufayssiyaanne/Miichchiyaanne kayyoyiyaa diraamaa (tragicomedy)
A sunttaappe nuuni akeekana danddayiyoogaadan ha diraamay ufayssiyaa/miichchiyaa diraamaanne kayo poloy de'iyoo diraamaa walaha giyoogaa. Qommo baggaara nu be'idoogaadan kayyo poluwaara de'iyaa diraamaa giddon issi issi ufayssiyaa/miichchiyaa wodeti de'ana danddayiyoogaadankka ufayssiyaa/miichchiyaa diraamaa garssaanikka issi issi kayyoyiyaa wodeti de'oosona. 
Ha diraamay doomettidoy laatamantto xeetu layttatu giddon Ibsen and Ionesco yaagiyaa diraama asatuuna. Etikka asa naa de'oy kayyoba xalaala gidennanne qassikka ufayssa/miichcha xalaala gidenna yaagidi palamoosona. Asa naa de'uwaa hanotay issi erettennabanne ha naa''u ufayssiyaanne kayyoyiyaabatun kumidaba yaagoosona. 


Oyshaa
Heezzaa heezzaa oyqqiyaa citan gididi hagaappe kasa intte be'ido miichchiyaa diraamaa (Comedy drama) hassayidi issoy issuwawu kayan kayan yootite. 

7.4. Diraamaa eeshshata
Diraamaa hara bila era oosotuppe shaakkiyaa dumma dumma A eeshshati de'oosona. Hegeetuppekka koyroy diraaman eeshshaawati issi medhdhdi xaafo oosuwaa tumu asatun woykko eeshshaawatun malatissidi daraphaa bolli kiyidi bollan beettidi ootti bessiyoogaa. Naa''anttoy galchchay shiiqidi xeelliyoo woykko be'iyoo eeshshaa (the presence of spectators). Heezzanttoy qassi diraaman haasayay poluwaara issippe hanettiyoogaa (performance through dialogue and action) Ooninne bari galla galla de'uwan bari qofaa gidin ay hanotaakka hara asaara haasayan shaakkiyoogaadan diraamaanikka haasayay woykko qofaa shaakkiyoogee poluwaara issippe beettees. Qassikka diraamay tamaaridaagawu gidin tamaaribeennaagawu lagge akeekettana danddayees; ayssi giikko I haasayaara issippe polettiyaaba gidiyoo gishshatawu xeelliyaa/eziggiyaa galchchay bari ayfiyaan xeellees qassikka bari hayttanikka siyees. Qassikka diraamay asaa sinttan be'ettiyaaba gidiyoogaadaanikka wurssettawu eesotees; asaykka A wurssettaa ayfiyaa uttidosankka be'i aggees. Wurssettankka, diraamay cita ooso (it has collective nature). Issi diraamay issi asi barkka ootti bessiyooba woykko poliyooba gidennan bari giddon cora dumma dumma ootti bessiyoo/haasayaa eray de'iyoo eranchchata xaaxi waaxees. 

7.5. Diraamay bari giddon oyqqiyoobata
Issi diraamaa xeelliyoogee xaafettidaagaa nabbabiyoogaappe keehi dummatees. Diraamaa be'anawu shiiqikko diraamaa ootti bessiyaa eeshshaawatu equwaa, eta bollaa qaattaa (facial expression) be'aasa, eta haasayaa siyaasa qassikka eta qaattaa ne ayfiyaan xeellaasa; Hegaa bollakka qassi he polettiyoo sohuwaa poo'uwaa hanotay, yetta cenggurssay diraamaayyo dumma puulakka mayzzees. Yaaniyoo gishshawu diraamaa woykko kaassaa nabbabiyaa asi ha ubbaa bari kahaan qoppana bessees. Diraamaa meretaabaa daro akeekanawu diraamay bari giddon oyqqiyoobata xeelliyoogee go''iyaaba. Hagaappe kaallidi diraamay bari giddon oyqqiyoobatuppe bayratiyaageeta ane xeelloos.

  7.5.1. Karssikarssaa (plot)
Diraamay bari giddon oyqqiyoobatuppe issoy karssikarssaa. karssikarssaa giyoogee issi diraaman woykko medhdhi xaafuwa giddon de'iya naa''u asatu/citatu giddon merettiya phalqqettaa giyoogaa. Na''u citan, woykko wolqqatun woykko asatu giddon haniyaa palamaa denttidi maayettennan ixxidi doonan gidin wolqqan dom''ettiyoogaa. Doona palamaa gidikko naa''u gayttenna qofatun tollu/chikki giidi woykko issoy issuwa qofaa ekkenna ixxidi dom''ettiyoogaa. Wolqqan qassi dom''ettiyaaba gidikko naa''u wolqqati mashshaa toora deuttidi worettoosona hayqettoosona giyoogaa. Ha  korssikarssay merettiiddi naa''u wolqqatu giddon qofaa, meretaa, eeshshaa, ammanuwa, xeelaa hegeetanne hegeeta malatiyaabatun gayttennaagan woykko dummatiyoogan baasettees.
Karssikarssay bari giddon oyqqiyoobata















Asaa  naa de'uwa giddon keehi cora qofaa phalqqettati de'oosona. Asay bari de'uwa giddon bari amottidobaa kunttanawu, xayidobaa demmanawu, metuwa xayssidi saruwan de'anawu, bari de'iyoo hanotaappe kehiyaabaa demmanawu baaxetees. Ha hanotati ayba baaxeenne baynnan coo kuni aggenna. Hegaa giddon daro metoti de'oosona. issi izaawu bari koyyidobaa kunttaanawu baaxetiyoowode ayyo xube gidiyaabati meretti aggoosona. Hegaappe kiyanaassi eeshshaaway daro balbbuqettan gelees, daro baaxetees giyoogaa. Ha balbbuqettaa xoonanaayyo qassi eeshshaaway galla galla minnidi baaxefana koshshees. He baaxiyaa geello dan xoonidi ba koyyidoba demidikka asa gididoogee bari demmidoban ufauttidinne alidi de'enna. Hara aaroba koshshawu kiyees. He koshshan qassikka hara karssikarssaa giddo gelidi baaxeteesikko. Haraakka demmidi hara ooratta amuwa, koshshaa denttees. Kaallidikka hara xube gidiyaabi merettees. Ha hanotan deiuwa camo hanotaynne de'uwa mal''oy qonccees. Asanaa amuwawu zawi baynnaagaappe denddidaagan gayttiya metuwassinne baaxiyassi paydoy de'enna. Metotikka dumma dummanne daro. 

Medhdhi haafuwa giddon de'iya eeshshaawati ha alamiyan de'iya tumu asa zaari beso gidiyoo gishshatawu asaa deuwappe xayenna daro mutti- murunobati gayttoosonanne dumma dumma paaceti tiran kiyi wodhdhoosona. Hedhdhi xaafuwa giddon karssikarssaa yaagiyoogee hageetu mala de'uwa baaxiya xoonidi kessi ekkanawu oosettiya woretaa giyoogaa. 

Medhdhi xaafuwa giddon tumu asaa de'uwadan karssikarssay denddiyoo cora gaasoti deoosona. Leemissuwassi asa na'i barkka bari giddon yootettana danddayees. Hegaa giyoogee issi assi issi allaalliya polana gi qoppiyoo wode hara baggara qassikka A wozanay poloppa yaagees. Ha hanotan issi asa wozanay A “ootta; oottoppe” giyoo hanotay asi banaara medhdhiyoo karssikarssaa bessees. 

Asi qassikka asaara woykko bari deriyaara yootettana / karssikarssana danddayees. Issi asi hara asaara qofaa maayettennan woykko issi asi bari dere assaa wogaappe kareera polana koyyobi de'ikko deree aara eqettiyo gishshatawu karssikarssay denddees. Medhdhi xaafuwa giddon shiiqiyaa karssikarssawu denddoykka ha ogiyan poolettiyaa baaxetuuna. Ha karssikarssay baaxiya bollan de'iya asatu bollan woykko qoppiya kahan paaccana danddayees. 
Eeshshaawati banttaa gelidobaappe kessi ekkanawu, xooni kiyanawu woykko bantta qoppidosaa gakkanawu eti oottiyo baaxee medhdhi xaafuwassi puulaanne loo'otettaa mayzzees. 
     
   7.5.2. Eeshshaawaa 
Ha ufurettaay bessiyoy medhdhi xaafo giddon wooxxi qaaxxiya dumma dumma eeshshaa ekkidi tumukka nu alamiyaa giddon beettana danddayiyaa asa malatidi medhdhi xaafuwa giddon dumma dumma oosota/ taarikiyaa poliya asa. Medhdhi xaafo giddon eeshshawi oottiyoo woykko poliyo taarikee alame giddon qogetti woykko poletti erennaba gidennan asaa de'uwan hanana danddayiya oosota/yohota. Eeshshaawati xaafanchchay /eranchchay bari kanan qoppidi medhdhiyoo heeraadan de'iyaa asata. Eti nunadan metootoosona. Qoppoosona suntan meraanikka nuna malatoosona giyoogaa.
Xaafanchchay bari xaafiyoo medhdhi xaafuwa giddon bessiyoobati ha nu alame giddon I poli dobatanne loyttidi akeekidobata. I xaafiiddi tumu asay bari so giddon, bari moottan, bari ooso keettaninne dumma dumma sohotun poliyoobatanne eta gakkana danddayiya hanotata tumu asaa gishshaa ekkidi poliyaa eeshshaawata go'ettees. Taarikiyaa giddon polettiyaabati ubbay polettiyoy woykko haniyoy ha eeshshaawata giyoogeetuuna. 
Medhdhi xaafuwa eeshshaawati ha alamiya asaa gishshanchchta gidiyoogaappe denddidoogan nu moottan de'iyaa asa nu eriyoogaadan erana danddayiyoogeeta. Eta eta suntan, eeshshan, meran shaakkidi ereettees. 
 “Eshshaawati medhdhi xaafuwa alamiyan asho maayidi, eeshshaa ekkidi, etawu suntti imettido, de'iyoo sohoy giigido, yaa haa qaaxxiya, shemppiya, haasayiya, miya, uyiya tumu alamiya asadan de'iya, hayqqiya, namisettiya, saammettiya siiqettiyaa, ooyettiya, ufayttiyaanne kayyottiya medhdhi xaafo alame asa. Eeshshaawati medhdhi xaafoy merettido sohuwaninne wodiyan pulttida he wodiyaanne he sohuwa asa gishshaawa gidishin he wodiyan. de'ida qogaanne xaaxi waaxo xeelaa,wogaanne maabaraa meezziya ayaa naamanne buquraawa hanotata bessoosona. Daraasiya kahan merettida he wodiya qofaynne asaa issoy issuwara gayttiyo hanotay etan beettiyo asa mala.”  (Asfaa zarihuna/1992: 160) 
Medhdhi- xaafuwa eeshshaawati asa malafidi gidennan asa gididi medhdhi xaafuwa giddon hashetanaadaaninne nabbabbiyaa asi tuma giidi ekkanaadan xaafanchchay naagettidi eta medhdhanawu woykko misilanawu bessees. Ane medhdhi xaafuwa eeshshaa wata kaallideiya ogetun xeelloos. 
      
  7.5.3. Eeshshaawati shiiqiyoo ogeta 
Medhdhi xaafuwa giddon de'iya eeshshaawati muumidi haasayennaggeeta gidana bessenna. Eeshshaawati la'an bantta doona go'ettidi haasayana bessees. Xaafanchchay oychchana bessiyaasan oychchananne zaaran bessiyaasan zaarana koshshees. Nabbabiyaa asi oysha denttanawu bessiya hanoti beettana koshshenna. “ ha eeshshaaway hagan haasayana bessennee?” yaagidi medhdhi xaafuwa nabbabiya asi oysha giddo gelana bessenna. Haray qassi eeshshaaway medhdhi xaafuwa giddon loyttidi hashetana bessees. Eeshshaawa gididi medhdhi xaafuwan issitookka geeliichchida asi dumma dumma sohotuninne wodetun dum,madumma oosota poliiddi beettana koshshees. Medudhi xaafuwa giddon beettiya eeshshaawati eti gishshatido deriyaassi eqqana bessees. Issi asa gidennan issi dariya giddon hanettiyaabaa shiishshidi bessana koshshees. Hegaa bollaarikka eeshshawati nabbabbiyaageetun ammanettiyaagaa gidana bessees. Eeshshaawati asi hegaadan hanenna woykko oottenna giyoobaa polana bessenna. Xaafanchchay bari medhdhi-xaafuwa giddon I medhdhi gelissido gishshatawu bari koyyidobaa haasayissanawu woykko ootissanawu danddayenna. Hegaa gishshawu eeshshaawati issitookka etayyo imettida eeshshan kaaletettana besseesippe attin eranchchay bari koyyoogaadan, oottana danddayenna. Eta eeshshhsawu polotettay de'ana bessees. Taarikiyaa doomettan etawu imettida eeshshay wurssettaa gakkanaashin etaara gidana bessees. Gido shin qassi eeshshaawaa hanotaa/ eeshshaa laammanawu keehi koshshiyoo hanotay woykko wolqqanttiyaa mino gaasoy de'iyaaba gidikkonne taarikiyaassi immiyo go'ay de'ikko eta eeshshay laamettana danddayees. 
Eshshaawatuyyo issuwawu issuwawu haraappe dummatiya eta eeshshay de'ana bessees. Bantta dumma dumma eeshshankka bantta deriya wogaanne meezziya qonccisana bessees. Eshshaawati haniyoobaaninne oottiyooba. Ubbabankka polo gididi merettana koshshenna. Hegee aybissi giikko ay asa na'a gidikkone bari eran, oosuwan qofan polo gidana danddayenna. Ay asanwunne lefa miyyee/ woykko paaiyaa de'ees hegaa gishshawu eeshshaawati medhdh xaafuwa giddon polo gididi simerettana koshshenna. Hegaa gishshatawu mehdhi- xaafuwa xaafiya asi ha qommo baggaara nuuni be’ido eeshshaawati shiiqiyoo ogeta akeekidinne hasayidi xaafikko A oosoy nabbabbiyaa asan ammanettiyaagaa gidana danddayees. 
Medhdhi xaafuwa giddon beettiyaa mule eeshshaawatussikka taarikiyaa giddon lagge qaattay/ hanotay de'enna. Aybissi giikko issi medhdhi xaafuwa giddon eeshshaawati naa''u ginawu shaahettana danddayoosona. Hegeetikka: 
I)	Bayra/ano eeshshaawatanne 
II)	Sima/kaalo  eeshshaawata 

Ane ha naa''u eeshshawa qommota kayan kayan akeekidi xeelloos. 

7.5.4.1. Bayra / ano eeshshaawata
Bayra woykko ano eeshshaawata giyoogeeti taarikiya doomettaappe biidi poluwa gakkanaashin ubba sohuwanikka simerettiya woykko taarikiyassi daro sohotun hashetiiddi beettiya taarikiya poliyaa asata. Eti medhdhi xaafuwa giddon beettiyaa hara asatu ubbaappe aaro qaaxxoosonanne corabaa poliiddi beettoosona. Bayra eeshshaawa giyoobi taarikiya dendduwappe doommidi beettiyoogee ayyo attennaba gidenna. Issi eeshshaaway leemisuwassi taarikiyaasi gidduwa heeran yiidi keehi darobaa poliiddi beettana danddayees. Doomettan beetti beennaba gidikkonne. Ha eeshshaawi taarikiya doomettan de'ana xaykkonne bayra/ ano eeshshaawa gidennaadan A digiyaabi baawa. 
7.5.4.2. Sima/kaalo eeshshaawata
Sima woykko kaalo eeshshaawata giyoogeeti issi medhdhi xaafuwaa giddon guutta sohotuni polettiyaabatun beettidi woykko hashetidi bantta allaalliyaa polinne sohuwaarakka xayi aggiyaageeta. Eti medhdhi xaafuwa giddon guutta sohotun hashetido gishshatawu eti taarikiya dichchaassi maaddokkona woykko medhdhi xaafuwa giddon maaddokkona giyoogaa gidenaa. Sima eeshshaawati medhdhi- xaafuwa garssan ano eeshshaawatuppe guuxxenna hanotan koshshoosona. Ha ano eeshshaawati sima eeshshaawatun kaatettidi bantta oosuwa poloosona. Sima eeshshaawatikka ano eeshshaawatudan medhdhi xaafuwaassi logge koshshoosona. Naa''aappe issoy baynnaba gidiyakko taarikee taarike gidennan aggana danddayees. Issi issi dirassatetun woykko medhdhi xaafotun issi issi wode sima eeshshaawati sunttetti simmidi, eretti simmidi, taarikiya giddon aybanne qaattennan/ haasayennan woykko aybanne polennan sirphphi giidi attiigiyo hanotay de'ees. Hagee gamma gidenna. Taarikiya giddon aybanne hashetenna eeshshaawi koyro gelana bessenna. Gelliichchidaba gidikko taarikiyaan hashetana bessees giyoogaa. Geellodan issi issi wode medhdhi xaafuwa giddon suntan erettenna izaawu woykko issi citan de'iyaa asati taarikiyaa giddon hashetiyo hanotati de'oosona. Hegeetikka sima eeshshaawatuura baggattoosona giyoogaa. 
Issi issi wode issi issi medhdhi xaafuwan woykko dirssatiyan Ayyaanati, kiitanchchati, xalahee, azzaqa do'ati hegaanne hegeeta malatiyaageeti eeshshawadan shiiqiyo hanotay de'ees. Eti ooninne erin asa gidana xayikkonne medhdhi xaafuwa dirssatiyaa giddon eti misatana bessiyoy gamma asa eeshsha ekkidi gidana bessees. Eti asaa eeshshaa ekkidi asadan haasayiiddi, asadan hemettiiddi, qoppiiddi, dosobaa poliiddi beettana bessees. Eti asadan qossi shiiqaappe guyyiyaan eeshshaawadan qoodettoosona giyoogaa. 
             7.5.5. Haasayaa / Dialogue
Medhdhi xaafuwan woykko dirssatiya oosuwan haasayan (dialogue) giyoogee xaafanchchay bari xaafo oosuwa giddon eeshshaawatuyyo eta haasaya gidenna haasayaa immidi hegaa eti haasayanaadan oottiyo hanotaa. Eeshshawati medhdhi xaafo giddon bantta koyyido ay yohuwaanne leemisuwassi bantta sintta qofaa, bantta polidobaa, polarawu halchchidobaa, xayidobaa, demmidobaa, ufayttidoba hegeetanne hegeeta  malatiyabata denttidi haasayana danddayoosona. Issi eeshshaawoy haro eeshshaawaa baakka denttidi haasayana danddayees. Gido shin eta hccasayay eti kiyidi yiido dere asaa wogaa gishshatiyaaba gidana bessees. Haray atto shin xaafanchchay bari immiyo qonccissuwaappe aaruwa eeshshaawatu haasayawu aaho qaadaa immidi eta haaswyissana
Bessees. Hegaa giishin ubba ayba allaallccnne baynna pattenna hada haasayan eeshshaawatu wodiya xuuggana woykko taarikiya shongacissana keshshes giyoogaa gidennan allaallee de’iyonne birshsh/nettaa immiya hanotan qoncce gidida eeshshaawatu haasayaa gelissana koshshees. Ha tekinikee medhdhi xaafuwa eoshshawuata nabbabbiyaageetawu qoneeissiyo ogetuppe issuwa. 
              7.5.6. Cuccumaa/Theme
Caccumay woykko Aristootile qofaa (thought) yaagiyoogee inggiliizettuwan (theme) giyooyee diraamaa xeelliyaa woykko nabbabbiyaa asassi aattiyo bayra kiitaa. I bari giddon oyqqido ano qofay cuccumaa giyoogaa. Xaafanchchy ekkidi denddido issi tumubaa asaa bessanawu eeshshaawata go'ettidi bessees. Cuccumay dicci diccidi biyoy karssikarssaa kasiyaa kaaluwan, eeshshaawatu meruwaan, eeshshaawatu haasayaaninne xeelliyoobatuuna. Xaaxi waaxiyoode issi diraamaa giddon beettiyaa dumma dummabati diraamaa cuccumaay merettanawu baaso gidoosona.
Giddoppe attin eeshshaaway ba gelido karssikarssaappe kessi ekkanawu oottiyo baaxxiya shiishshees. He baaxiya wurssettan issi ayfiya bessees. Shin ha ubbaa giddon xaafanchchay aattana koyyido cuccumay issippe doomettaappe biidi poluwa gakkandashin ohettidi yees. Cuccumay diraamaa ano qofaadan diraamaayyo doomettan, woykko giddo ginaa heeran woykko wurssettaa heeran beettiyaaba gidenna. Cuccumay diraamaa doomettaappe biidi wurssettaa gakkanawu xeelli wurssi simmin beettiyaaba. 
Xeelliyaageekka diraamaa xeelliyoo wode dubbushshiiddi, miicciiddinne ufayttiiddi issi tumanchcha gidiyaa bayra kiitaa aattanawu koyyido ano yohuwa/ kiitaa akeekees. Xeelli wurssiyoo wodiyaana kumetta kiitay/cuccumay Ay kahawunne aadhdhiyoynne qoncciyoy. 

                      7.5.7. Daraphaa ohettaa (staging)
Diraamay daraphaa bolli kiyidi ootti bessiyoo/poliyoo ooso. Issi diraamay daraphan polettiyoo wode daraphaa giyaa qaalaa giddon dumma dummabati xaaxi waaxettoosona. Hara qaalan daraphaa giyo qaalay bari giddon xeelliyoo wode beettiyaabata oyqqees, hegeetikka eeshshaaway daraphaa bollan eqqiyoo/uttiyoo sohuwaa, bollaa qaattaa (gestures), daraphaa bollan yaa haa simerettiyoo hanotaa (movement on the stage), maayuwaa maayiyoo hanotaa, cenggurssaa, daraphaa zokkossaa, daraphaa bolli beettiyaa yaa haa qaattana danddayiyoo miishshata h.h.malatiyaageeta. 


GILOOSAARIYAA

I. Issi issi qaalatu birshshettata
Zuleyiyoogaa…………………………………………………………………… ?????
Siqqinttaa………………………………………………………………………..???
Siituwaa………………………………………………………………………….???
Boolimaa/mucuraa………………………………………………………………..???
Gophphiyaa………………………………………………………………………???
Eeshshaawaa…………………………………………………………………….??-???
Cuccumaa……………………………………………………………………….???
Gishshatuwaa……………………………………………………………………????
Hannannaa……………………………………………………………………….??
Bori-nashuwaa……………………………………………………………..??/???/????
Hulluuquwaa……………………………………………………………………..???
Taarikiyaa shooqaa…………………………………………….……………???? ????
Tillissuwaa……………..……………………………………………………..?????  
Umbubulettaa …………………………………………….……………………..???
Beeraa ……………………………………………………..……..……………….?? 
Eechii/eeno-chii…………..…………………………….…………………..???/?????
Tishshissuwaa ………………………………………….……………………..????
Hiillaa …..………………………………………………………………………..??? 
Hashetuwaa …………………………………………….……………………….????
Diraattuwaa……….………………………………………………………………??
Naachchaa ……….…………………………………………………………….????
Eeniyoo qofaa ……….…………………………………….……………………????? 
Eenenna qofaa ………………………………………………………………….????
Buussaa…………………………………………………………………………..…???  
Poluwaa ……….………………………………………………………………….????
Gaasuwaa ……….………………………………………………………………..???? 
Yeemuwaa …………..…………………………………………………………?? ????
Ufurettata ………………………………………………………………………??????
Keeruwaa ……..…………………………………………………………………..???
Lekkeme'uwaa ………………..………………………………………….????? ????
Goolluwaa ……..………………………………………………………………….. ??
Wolddaynnuwaa ……….…………………………………………………………..??
Bariyaa idme……………………………………………….………………………???
Ciggichchaa …………………………..…???? ???? (??? ???? ???? ????)
Telxxaa …..………………………………………………………………………??? 
Xeeluwaa …………..……………………………………………………………??????
Shochchaa ….…………………………………………………………………………??
Bila xifatiyaa…..………………………………………………………………………..?? ???
Tobbuwaa …………………………………………………………………………….????
Waattaa ……………….. ……………………………………………………………..???
Citaa ……..…………………………………………………………………..………. ???
Malaataa ……..………………………………………………………………………..???
Balbakkuwaa …………….…………………………………………………………..???
Xaafo maarata …………….………………………………………………………??????
Daraxuwaa ………………..…………………………………………………………..??
Garadaa ………….…………………………………………………………………..???
Atto guussaa …………..…………………………………………………………????
 Haggaazaa…………………………….…………………………………………??????
Kabboyiyoogaa …………………….…..…………………………………………??????
Pinni kiyiyaagaa ………………………………………..…………………………..???
Laggetettaa ………………………………………………..……………………….?????
Miiriyaa …………………………………………………..………………………….??
Opitanchchaa ……………………………………….………………………………???? 
Geluwaa-ekuwaa …………………………………………………………………???
Mali be'o………………………………………………………………………….. ???  
Qottaa……………………………………………………………………………… ???
Naagetuwaa…………………………………………………………………….. ????
Sintta qofaa……………………………………………..…………………………..???
Shemppuwaa…………………………………..………………………………….????
Meezziyaa…………………………………………………….…………………..????
Zaraa…………………………………………………………….………………..?????
Salo sa'a gufantto…………………………………………………..…………… ??? ????
Sinttaa malaataa ……………………………………………………………………. ??? 
Zaari oduwaa……………………………………………………………..……………????
Koyro gophphe xeelaa…………………………………………………..???? ??? ???? 
Ubbaa eriyaagaa xeelaa ………………………………………………….??? ??? ????
Paca eraawaa xeelaa ……………………………………………………. ??? ??? ???
Karssikarssaa …………………………………………………………………….. ???
Bollaa karssikarssaa ……………………………………………………………...???? ???
Dere asaa …………………………………………………………………………..??????
Utettaa …………………………………………………………………………………???
Medhdhi xaafuwa …………………………………………………………………..?? ???
Chii-medhdhixaafuwaa…………………………………………………………?-?? ???
Asatettaa ………………………………………………………………………………..????
Kuushshaa………………………………………………………………………………..???
Kanebata……………………………………………………………………….??????? 
Bori nashshiyaagaa ……………………………………………………………….…… ???
Zuliya …………………………………………………………………………………… ???
 Kuriya………………………………………………………………………………… ???
 Yafaranxxuwa …………………………………………………………………………???
Bila eraa ……………………………………………………………………………. ??-???
Gamma……………………………………………………………………………….. ????
Odettida/haasayettida hayyo xaafo bila…………………………………..…… ??? ?? ???
Dubbushaa/ Gutaraa………………………………………………………………….?????
Daraphaa………………………………………………………………………………..????
Xaafettida hayyo xaafo bilaa………………………………………………..???? ??- ???
Danttuwaa…………………………………………………………………………….???

II. Wolayttattuwaan Aginatu Sunttaa
1.	Gifaataa…………………………….…?????............…….…….September
2.	Gooluwa…………………………….…????…………………...October
3.	Baraataa…………………….…………???…...............................November
4.	Duubbalaa…………………………..…????………………..…...December
5.	Shachchaa………………….……..……??…………………….….January
6.	Longgiyaa……………………..…..…????…………………….…February
7.	Bullaalaa……………………………????……………………...March
8.	Gabbaa………………………………????………………….……April
9.	Laabooshuwa……………………...…????………………….……May
10.	Guuliyaa ……….………………………??………………………….June
11.	Caljjuwaa/Axinaaggaa………………???………………………....July
12.	Kuushsha…………………………..…???……………………….…August
13.	Nuuco………………….………………???

III. Wolayttattuwaan Gallassatu Sunttaa 
Woggaa………………………….……???……………………….Sunday
Saggaa…………………………………??…………………………Monday
Ciishshaa…………………………  . ????   ……………………Tuesday
Woliilaa………………………….…….???……………………..Wednesday
Shaagaa……………………  ……..….???………….………….Thursday
Bizzaa…………………………………???……………………….Friday
Qeeraa……………………………..….???……………………..Saturday






XOMBBE MAXAAFATA

-	Matthewusa Birahana (2009) Fundamentals of Literature, Alpha Printers PLC. 
-	Asfaa Zarihuna (1992) Yesenetsihuf meseretawuyan. Addisaaba, nigiddi maattemiyaa dirijjit
-	Azeze fekaada (1991) yesinekal memeriyaa. Addisaaba, Alffaa aatamiwoochch.
-	Gabre Daraja (1996) Tegbaaraawii yetsihifet mastemariya, Addisaaba, Nigdi maattemiyaa beet.
-	William Hudson. An introduction to the study of literature  (London: George G. Harrop and co., Ltd. 1949), p.268.
-	Wolaytta Haysiyaa Maxaafaa, (1997) Awa baqatoo, Wolaytta Qaale Hiwote Woosa keettaa
-	Wolaytta Haysiyaa Maxaafaa, (1997) Taani Wolqqaama, Wolaytta Qaale Hiwote Woosa keettaa.




