KOYRO SHEMPPUWA
ZIRXXA QOFA QASHUWA XAAFUWA
Xaafuwan issoy issuwaara gayttidi maayettiyoogee nabbabiya uraassi elle geliya woykko akeekettiya zirxxanne suure qofa qashuwa medhdhiyoogaa oychchees. 
Hegaassi ha shemppoy zirxxa qofa qashuwa xaafuwa xaaxi waaxo polo hemetaa giddon de'iya hanotatu bolli wudidi xeellees. 
Hegeekka qofa qashuwassi baaso xaphota shaakki eridi koshshiyoogaa keenaa go'ettanawunne suure qofa qashuwa medhdhidiyoogan kiitaa issoy issuwaara laamettiyoogaa keehippe minttettees.
Ha ogiyan zirxxa qofa qashuwa puulayidi medhdhanawu danddyettees. 
Qofa qashuwa medhdhanawu keehippe koshshoosona geetettidi ha shemppuwan wudettidaageeti paca qofa qashuwanne eti qofa qashuwa medhdhanawu kaa'iyo beeraa, qofa qashuwa dumma dumma qommuwan shaakkiyoogaa (Seeraaninne go'aani)nne qofa qashuwa moorota ( shaakidi eriyoogaanne giigissiyoogaa). 
Sima qofa qashuwanne Qofa qashuwa
Daro asy sima qofa qashuwanne qofaqashuwa dummatetta tillissidi shaakkanau geeyyidi beettyabi darin erettenna yaagidi bantta qofaa kuuyoosona. 
Gidoppe attin augee qofa qashokko augee qassi sima qofa qashppeokko shaakkidi eranau daroppe waayissiyabi baawa.
Eranchchati yootiyogaa mala gidikko sima qofa qashoy kmetta kiitaa aattennaagaa gidishin hankkoy woykko qofa qashoy qassi koyidoogaa keena kumetta qofaa aattanau aaho gomppay de’iyo miishsha gididi erettees.Joy Little(1984), sima qofa qashoy barina danddayidi eqqenna; kumetta kiitaa aattenna.
Qofa qashoy qassi barkka eqqidi suurenne kumetta kiitaa aattanau danddayees.Gujjidi qonccissiyo wode qofa qashoy bari quxaruwan woyikko waattan guuxxiis giishin keettaawaanne peeshuwaa woyikko kuushshaa oyqqiyo wode sima qofa qashoy hagaa kunttenna.Hara qonccissuwan sima qofa qashoy qofa qasho giddoppe beettiyaba.
Ayissi giikko ay qofa qashoynne barina danddayida issi sima qofa qashuwaa oyqiyogee attennaba.
Ane hagaa loytti qonccissanau kaallidi de’iyaa leemisota akeekidi xeelloos.
1. Neeni haasayaydda de'iyo wode.
2. I keehippe gooba gidikkonne.
3. Eti ashkke heera giidi qoppidi.
4. Naati paaciya aadhdhanawu loyttidi nabbabidosona.
5. Daro tiikkeetee bayzettana xayikko, pilimiya keettay gorddettees. 
6. Bari dippoloomaa 1986 M.L. ekki simmidi  kantto piqaadiyan Amerkkaa biis. 
Qommon imettida leemisotuppe 1—3 gakkanawu uttidaageeti sima qofa qashota. Kumetta kiitaa aattanawu hara qofa qashuwa bolli sheephetiyoogaa koyyoosona. 
Hegaappe denddidaagan sheephe geetettoosona. 4—6 gakkanawu de'iyaageeti ubbaykka qofa qashota geetetidi erettoosona. 
Qassika ubba tammatika sima qofa qashota gaanawu danddayettees. Gaasoykka sima qofa qashota  naa''u gita qommo sima qofa qashotun shaakkidi be'anawu danddayiyoogaa. 
Hegeetikka sheephenne yeda woykko muume geetettiyaageeta. 
Yedati daroto qofa qasho geetettidi erettiyaageeta. Gaasotaykka eti banttarkka eqqidi kumetta kiitaa aattiyoogaa.  
Hara  qonccissuwan  yeda /muume/ sima qofa qashoy barkka eqqidi koyyidoogaa keena kiitaa aattanawu danddayees geetettees. 
( 6—10 gakkanawu de'iya leemisuwa xeellite)  Xaaxi waaxiyo wode ubba qofa qashotikka sima qofa qasho gidanawu danddayikkonne ubba sima qofa qashoti qofa qasho gidanawu danddayokkona.
Ootti besuwa 1.1.
Kaallidi imettida sima qofa qashota sheephe woykko yeda /muume/ gaada shaakka simmada sheephetu bolli gujjiyoobaa gujjada yedawu laamma woykko yeda ootta.   
1. Neeni haasayaydda issi qaalaa ha''i ha''i giikko.
2. Shukkaareenne timaatimee naa''aykka darkko katta gidokkona.
3.  Anqqara Amaarattuwa tamaaridoogaadan.
5. Ayso yarati asttamaaretussi dumma keettaa keexxanawu qofaa shiishshidosona.
6. Nu dola mereta aqoy merippe merinawu de'anawu danddayennaba gidiyo gishshawu.
Zirxxa qofa qshuwa meruwan gita beeraa kaa'iya sima qofa qashoti  banttana kaalettiya qaalaa boojaadan dumma dumma qommuwan shaahettoosona. 
Hegeetikka suntta sima qofa qashuwa, sunqqo sima qofa qashuwa, techcha (relative) sima qofa qashuwanne dumma dumma qommo penqqo sima qofa qashota. 
Kaallidi ane issuwa issuwa ekkidi minttidi xeelloos. 
A) Suntta sima qofa qashuwa
Suntta sima qofa qashoy sunttadan go'iya sheephe sima qofa qashuwa. Sunttaara lagge gaanawu danddayettees. 
Hegaa giyoogee sunttay geliyosan ubban gelidi sunttay immiyo haggaazaa immanawu danddayees giyoogaa. 
Hegeetikka keettaawadan, sitta kaalliyagaadan, zokko kaalliyagaadan woykko dabboyiya kuushshaninne h.h.malatiyageetu sohuwan uttanawu danddayees.
1. Gajaabossi oottiiddi wottiyo caammay de’ees. (sitta kaalliyaagaadan)
2. Ooninne yiikko keehi ufayttidi simmees. (Keettaawadan)
3. Nuuni garxxanawu danddayiyo ay maado miishshaanne  yeggidi bookko. (dabboyiya 
      kuushshadan). 
4. Paxanawu danddayennabay bonchchettanawu koshshees. (keettaawadan) 
5. Nuussi naati awude yiyakko yootettibeenna.( kaalliyaagaadan)
8. Neeyyo sintta de'oy lo'iyoy  hachchi neeni oottiyo oosuwadaana. ( dabboyiya 
      kuushshadan) 
Qommon imettida leemisuwan akeekidoogaadan suntta sima qofa qashoy keettaawadan, sitta kaalliyagaadaaninne dabboyo kuushshadan gelidi kumetta kiitaa aattiya qofa qashuwa medhdhanawu danddayees. Daroto ha sima qofa qashoti  ay, waatidi, awude, awan, awugaa, aybissi, obaa, nne issito issito eta waattaa lemisuwaassi: oobaa awan, awude obaa, awan awude,  giya gelo qaalata ( introductory words) ekkidi qonccoosona.
 Leemisuwa: 
1. Pattenna bitaniya xeellidi nuuni metuwan gelida. 
2. Aybaa ammanidaakko na'ay nuuni yootiyobaa siyennan ixxiis.  
Oosuwa 3.4: Suntta sima qofa qasho gidiyagaa garssaara yfarada bessa.
1. Neeyyo lo''o ba malatiyagee,  taassi hegee aybanne malatenna.	
2. Tillissada yootiyoogee, taani Amaarattuwa loytta haasayays.
3. Neeyyo imettida wodee wuridoogaa, neeni akeekadi?
4. I odiyobaa ubbaa nuuni ammanoos.
5. Tana maaddanawu neeni muletoo yeemottiyoogaa taani erayssi. 
6. Hagee ini galla woytettida na'aatenna.
Oosuwa 3.5: Garssaara imettida qantta xuufiya giddon de'iya sima qofa qashuwa qora    
                       shaakkada garssaara yafarada bessa.
S. Truth  giyo mishiriya New York geetettiya biittan 18ntta Baso Layttan ( century) yelettaasu. Ha mishiriya aylletettan shamettabeenna asa.
Isabella giyoogee A na'atettan xeesetiyo suntta. I de'o ayoohaa /taarikiya/ nabbabida ooninne akeekiyoy A he wode oottiyo oosoy keehippe koshshiya ooso gidiyoogaa. 
Hegeekka aylletettaa xayssanawu baxetiyoogaa. Awaaninne gido A biidosan ubban aylletettaa xayssanawu baaxiya tiran ekkaasu.
Aylletettaa ixxiya seeray New York giyo biittan merettidoy 1817 Maarotetta Layttaana. Gidikkonne Isabella ooninne diggennan qoncciyan baaxetanaadan injjetiya hanotay merettidoy 1827 Maarotetta Layttaana. 1843 M. Layttan S.Truth giyo sunttaa ekka simmada bosan ubbasan haariyoogeenne haarettiyoogee iita gidiyoogaa New Yorkeppe aadhdhada ubaasan tamaarissuwa doomma aggaasu. I haasayay ubbay qonccissiyoy asi ubbi lagge gaada A ammaniyoogaa.He wode I kuucaayyo kanee 1850M layttan attamettida bari de'o ayoohaa ( taarikiya) bayzzada demmiyo miishsha. S.Truth kase haarettidi biittaa demmibeenna asaassi ubbaayyo biittay imettanaadan baaxetaydda heera ubbaa zammataasu. Keettaa keexxidi daanaadakka oottaasu. Hegaappe denddidaagan  asi ubbi saaphoyiyo maccaasa gidanawu gakkaasu. --------------
B) Sunqqo sima qofa qashuwa
Oosuwa 3.6: Kaallidi imettida qofa qashota loytta xeellada garssaara imettida oyshata  zaara.
1. Taani kaallada allaxxayoogee Televizhiiniya pirogiraamiya.
2. Ta aayyiya minnidi oottiyoogaa dosiya asa.
3. Mela wodee Hosppuniyan doomettidaagee ha''i  wuriis.
4. Taani wogga deriya kiyido wodiya ta de'o layttan ubban hassayana.
5. Dumma dumma sohuwappe Amerkkaa yiida daro goossanchchati ubbay bari biittaa wogaa  
    ekkidi yiis.
6. Ha na'ay nu kifiliyan koyro kiyida na'aa.
7. Issito issito ubbay moorettiyo gallassay yees. 
a)	Sunqqo sima qofa qashuwa issi issi qofa qashuwa giddoppe qorada kessanawu danddayay?
b)	Bizza qaala sunqquwaninne paca qofa qasho sunqquwa giddon immiyo go'aa dummatetti de'ii? Ee/akkay. Qonccissa________________________________________________
c)	Issi issi qofa qashuwa giddon de'iya sima qofa qashuwassi gelo qaalata ( introductory words) maxa kessada bessa___________________________________________________________
d)	Sunqqo sima qofa qashuwa birshshettaa immiyo go'aa baaso oottada yootuutee? ______
Sunqqo sima qofa qashoy sheepheti gelidi sunttaa woykko sunttaduwa qonccissanawu maaddiya miishsha. Hagaa giyoogee sunqqo sima qofa qashoykka issi qaala sunqquwadan sunttaanne sunttadauwa qonccissiya beeraa kaa'ees giyogaa. Hagee sunqqo sima qofa qashoy issi qaalappe daro waatta gidiyo gishshawu daroto awude, awugaanne oona giya gelo qaalata ekkidi gelees. 
Oosuwa 3.7: Kaallidi imettida qofa qashotun sima qofa qashotanne eti qonccissiyo   qaalata qonccissite.
1. Hagee taani loyttada alleeqissido kifiliyaa.
Sima qofa qashuwa___________________________________________________________
I qonccissiyo qaalaa__________________________________________________________
2. A aaway, I zino wogoluwa laaggees giidi erissidoogee, ooso maayuwa maayibeenna. 
Sima qofa qashuwa___________________________________________________________
I qonccissiyo qaalaa__________________________________________________________
3. Taani Oollanggoy de'ido keettaa be'aas.
Sima qofa qashuwa___________________________________________________________
I qonccissiyo qaalaa__________________________________________________________
Oosuwa 3.8: Koyrottada qofa qashota bessiya sunttaa doorada kuntta.     				Hegaappe simmada he sunttaa qonccissiya sunqqo sima qofa 			qashuwa gelissa.
1. Taani dosiyo qqummoy_______________________________________________________
2. Neeni_______________________________________________________________be'adii?
3. Taani ________________________________________________wontto denttada ekkana. 
4.  Eti _____________________________________________________________ dogidosona.
5. Aadhida saaminttan nuuni __________________________________________xomoosida. 
6. Eti___________________________________________________tumuppe nashshidosona.
C. Gatti qoncissiya sima qofa qashuwa (Relative clauses)
Oosuwa 3.9: Kaallidi imettida gatti qonccissiya sima qofa qashuwa xeellada xadeera 	imettida oyshaa zaara.
1. Hegee bitanee nuuppe ya bagga keettan de'iyaagee dottore.
2. Echchi ay vee/ Eediisee, Toophphiya giddon sukku oottiya harggetuppe issoy, ha 
    wodiyankka yashshiya hanotan aakkiiddi de'ees.
3. Hegee keettay mule goday shuchchaappe oosettidoogee ta ishaassa.
4. Bolxxanni, Dooge Mashidon shuchchan de'iyagee, keehippe wolqqaama asa.
5. Taani zino zin''ada aqido arssay keehippe injjetees.
a) Ubba qofa qashtun xeelliyo wode imettida sunttaa bessiya qaalati / sima qofa qashoti 
     de'iyoonaa?Waanidi? 
b)  Imettida gatti qonccissuwa giddon de'iya naqaashati yootettiya sunttaa qonccissanawu 
      koshshiyabeeye  gujo qofaa immanawu gelidabee? 
c)   Qommon imettida qofa qashotu giddon de'iya gatti qonccissiya sima qofa qashotuppe 
      sunttaa tillissiyaageenne gujo naqaashaa immiyagee awugaakko shaakkada bessuute?
      Etawu dummatettay aybee?
d) Gatti qonccissuwaassi xaaxi waaxo birshshettay aybee? Issuwassi issuwassi de'iya 
    birshshettayshin?
Gatti qonccissiya sima qofa qashoy haasayiya woykko xaafiya uray bari oyqqido miishshaassi gujo naqaashaa immanawu woykko shaakki erissanawu woykko loytti dummayidi qonccissanawu go'ettiyo sima qofa qashuwa qommuwa. Koyroogaadan gelikko gatti qonccissiya sima qofa qashuwa qommoy gujo naqaashaa immiya gatti qonccissiya sima qofa qasho gidishin naa'anttoogaadan gidikko qassi shaakki erissiya gatti qonccissiya sima qofa qasho geetettidi erettees.
Shaakki erissiya gatti qonccissiya sima qofa qashoy issi haasayiyobaa loyttidi shaakki eranaadan maaddiya miishsha. I baynnaakko qonccissiyoobawu birshshettay geeyyidi erettenna.
Leemisuwa: Hegee bitanee zino nunaara ogiyan gayttidaagee taayyo aawaa ishaa.
                    Hinna mishiriya karetta maayuwa maayidaara ta aayee michchiyo.
                    Qommon oosuwa 3.9  2,4 hagaassi hara leemiso.
Qommon leemisotun karetta xaafuwan beettiya gatti qonccissiya sima qofa qashoy baynnaakko bitanee  nne mishiriya awugeetakko eranawu waayissees. Yaatiyo gishshawu ha karettan xaafettida baggay shaakki eranaadan maaddees.
Gujo naqaashaa immiya gatti qonccissiya sima qofa qashoy issi haasayiyobaassi gujo naqaashaa immidi Abaa aassidi yootanaadan maaddiya miishshappe attin I xayikko hara baggay birshshettaa immenna giyooba gidenna.
Leemisuwa: Echchi ay vee/ Eediisee, Toophphiya giddon sukku oottiya harggetuppe issoy,    ha wodiyankka yashshiya hanotan aakkiiddi de'ees.
 Bolxxanni, Dooge Mashidon shuchchan de'iyagee, keehippe wolqqaama asa.
                   Qommon oosuwa 3.9  1,3 nne 5  hagaassi hara leemiso.
Qommon leemisotun karetta xaafuwan beettiya gatti qonccissiya sima qofa qashoy  koyro keettaawadan gelida sunttaa gujjidi qonccissanawu maaddiyabappe attin I baynnaakko Echchi Ay vee /Eediisee nne Bolxxanni erettokkona giissiyaba gidenna. Yaatiyo gishshawu ha karettan xaafettida baggay gujo naqaashaa immiya gatti qonccissiya sima qofa qasho qommo giidi zaggeettees.Hegeekka ya baggaaranne ha baggaara hookkuwan direttidi xaafettees.
Oosuwa 3.10: Garssan imettida qofa qashuwa kumetta oottanawu  A 		giddon de'iya daa'uwa kuntta.
aani			iira			hegaa			aappe
ayssi			hegaappe		ura	
1. Neeni booraa ____________shammido bitanee oonee?
2. Giyay lo''o soho, ubbaby __________eqqin shamettees.
3. Ballanggoy dere asaa bonchchenna __________.
4. Taani zino____________ haasayido mishiree sunttaa erikke.
5. Oosuwa ___________ taani ini galla immidoogaa poladii?
6. Taayoota heezzu keriya shammaasishin___________issuwa Masqqaynna menttarggaasu.
D) Penqqo sima qofa qashota
 Ha sima qofa qasho qommoykka hankkootuugaadan sheephe sima qofa qasho gididi barippe kaallidi geliya peeshuwa, sunqquwanne hara penqquwa qonccissees. Ha sima qofa qashoy issibay awude,awun, waanidi, aybissi, ay keena hanidaakko woykko polettidaakko qonccisees. Hegaa giyoogee issi qaala penqqoy oottiyo oosuwa muliya polanawu danddayees giyoogaa. Ane kaallidi de'iya leemisuwa xeelloos.
1. Iray bukkiyo wode ubban haattay kixxees. ( awude)
2. Nuuni qilppiya elle demmiyosan qottida. ( awun)
3.  Kanay iita saxxiyadan xeellees. ( waaanidi)
4. Hagee paacee koyroogaa keenaa deexxees. ( ay keenaa)
5. Na'iya bari sahuwa gaasuwan giddo paaciya ekkabeekku. ( aybissi)
 Ha qommon qonccidoogaadan penqqo sima qofa qashoti darobaa bessoosona. Hegeetikka:
a) Issibay awude hanidaakko…………...( wodiya penqqo sima qofa qashuwa)
b) Issibay awun hanidaakko…………....( sohuwa penqqo sima qofa qashuwa)
c) Issibay waanidi hanidaakko…………..( hanotaa penqqo sima qofa qashuwa)
d) Issibay ay keena hanidaakko…………..( keenaa penqqo sima qofa qashuwa)
e) Issibay aybissi hanidaakko…………....( gaasuwa penqqo sima qofa qashuwa)
         Hagee qassi aappun qommo penqqo sima qofa qashoy de'iyakko milxxi oottidi bessees. Bollan qonccidoogaadan dumma dumma penqqo sima qofa qashoti de'oosona: wodiya, sohuwa, hanotaa, keenaa, wodiya coratetta sintta qofa, ayfiyanne gaasuwa penqqo sima qofa qashota. Buzoy xeelliyo wode.
i)  Wodiya penqqo sima qofa qashuwa (wopesqoqa) 
Wodiya penqqo sima qofa qashoy issibay awude hanidee woykko polettide giya oysha zaaranawu go'ees. Wodiya penqqo sima qofa qashoy kaalliya qaalata gelo qaaladan go'ettees.
          awude                                   awudenne                …doommin                                           
        …ishin                                   gakkanawu                 haniiddi
          kase                                      simmin                      guyye 
Garssan imettida qofa qashota loyttada xeella.
1. Nuuni kawuwa miyo wode taani ta michcheera gayttana.
2. So oosuwa wurssi simmidi zin''anwu aadhdhiigidosona. 
3. Nuuni tamaaresoo gakkiyo wode daalay shocettiichchiis.
4. Na'iya medhdhi xaafuwa nabbabishin taani kawuwa kattays.
5. Metoy gakkikko awudenne taayyo silkkiya shoca.
6. Taani 1995 ML doommada Bodditten de'aas.
7. Biittaa goyyanaappe kase iray kalissiis.
 Ha qommo leemisotun karexxidi xaafettidaagee ubbay wodiya penqqo sima qofa qasho gididi ubbatikka ‘’awude’’ giya oyshaa zaaroosona. Ha sima qofa qashotu ubbawukka huuphiyan huuphiyan gelo qaalay de'ees. 
 Oosuwa 3.12: Kaallidi imettida qofa qashotu giddon de'iya wodiya penqqo 		sima qofa qashota garssaara yafarada eta ubbawu gelo qaalay 		awugaakko bessa.
1. Taani tiikkeetiya shammanne ha''ikka baagana.
2. Nuuni 1985ML doommidi Banqqto be'i erokko.
3. Kaamiya danuwappe simmiin Hosppitaaliyan kiyi beenna.
4. Taani samppaa meeccishin ta aayyiya qopennan gakka wodhdhaasu. 
5. Naqaashaa demmiyo wode nuuni neeyyo yootana.
ii) Sohuwa penqqo sima qofa qashuwa ( sopesqoqa)
Sohuwa penqqo sima qofa qashoy sheephe sima qofa qasho gididi awun giya oyshaa zaaranawu maaddees. Hagaappe kaalliya gelo qaalata go'ettidi ‘awude’ giya oyshata zaarees.
bolla                        xooqa                           garssa                         giddo           yuusho
hini                          ziqqa                           guyye                          sintta            xirphpha
mata                         haaho                            haani                         ubbasa
       Kaalliya leemisota xeelloos.
1. Ooninne gakkennasan Borssamoy bari miishshaa qottiis.
2. Ta kalttaa xayidaagaa arssa guyye xirphphaappe demmaas.
3. Awaanine siiqoy de'iyoosan sarotettay de'iyoogee qoncce.
4. Nu karen awaa galla shemppiyo wogga mittaa kuway de'ees.
5. Sooddon ubba xirphphankka ceeggidi kunddana haniya keettay  kumis.
6. Taani beeruwa yiyo wode I awu biidaakko taani erikke.
Qommo leemisotun be'idoogaadan sohuwa penqqo sima qofa qashoti go'iyoy issibay awun hanidee/ de'ii/ shaaccidee..h.h.m. oyshata zaaranaassa. Sohuwa penqqo sima qofa qashoti daroto gelo qaalata doomettan woykko gidduwan go'ettidi qofa qashuwa giddon eqqoosona.
iii) Hanota penqqo sima qofa qashuwa (hapesqoqa)
Ha qommo sima qofa qashoy issibay waanidi woykko ayba keena polettidaakko bessiya sima qofa qasho qommo gididi ‘waatidi/waanidi/ woykko ayba keenaa?’ giya oyshaa zaarees. Kaalliyageeti gelo qaaladan woykko paca qofa qashodan gelidi qoncisso hemetaa kaafoosona.
                      akeekan                        eesouwan             loddan             kaseegaadan         
                      loytti                                isisi                     iita               meezetidoogaan
Leemisuwa:
1. Taani ta manddaraa wode hanidaba ubbaa akeekan hittifiraas (yootaas).
2. Bari ishaadan loddan yexxawusu.
3. Lo'o ayfiya demmanawu naati bantta so oosuwa akeekan oottidosona.
4. Bari kaamiya eesuwan laaggiiddi ogiyan kumida asaa xeellenna.
5. Hemettaydda Geeggiyadan hayqqada qaaxxawusu.
iv) Gaaso penqqo sima qofa qashuwa (gapesqoqa)
Gaaso penqqo sima qofa qashoy issibay aybissi hanidaakko, merettidaakko, beettidaakko…h.h.m qonccissees. ‘Aybissi’  giya oyshaa zaaranawu xadeera beettiya gelo qaalata goettees.
 hegawu                          hegaassi                                           …gishshawu               gishsha
gaasoy                             …denddidaagan                              aybissi  
Ane leemisota xeelloos.
1. Zino taani harggido gaasuwan timirtte keettaa yabeekke.
2  Azallido gishshawu ne qaadaa aatta immadasa. 
3. Wodee guuxxidoogaa geeduwan bantta so oosuwa wurssanawu danddayibookkona.
4. Loyttada oottidoogaa geeduwan koyyidobaa demmaasu.
5. Horoophphillee gam''idi uttiis aybissi giikko motoree moorettiis.                       
Oosuwa 3.13 Kaallidi imettida qofa qashotu giddope dumma  dumma sima 		qofa qashotanne eti qonccissiyo qaalata maxada kessa.
1. Iray bukkido gishshawu yohoy wonttossi aqiis.
2. Neeni ba simmin yettanchchati yiidosona.
3. Daalay shocettiyo wode timirttee doomettees.
4. Malaboy bari aaway awanne biyo wode kaallees.
5. Miishshay de'ikko kattaa shammoosona.
6. Giiray daridoogaappe denddidaagan daro asay kawuwayoo puuriis.
7. Sohuwa demmiyo wode awudenne kaamiya essanawu danddayaasa.
8. Lo''o wodiyan gakkanawu eesotidi hemettoos.


Oosuwa 3.14. Hagaappe garssaara de'iya sima qofa qashota go'ettada 			kumetta qofa  qashuwa medhdha.
1. Asay lo''o yettaa ezgganawu shiiqiyo wode ubban.
2. Taani biikke gaada kuuyido hashiyan.
3. Ogee keehippe un''ido gishshawu.
4. Wurssettan issibay yaana xayikko.
5. Koyrottidi ooninne odana xayikkokka.
6. Koyro uri gakkiyo wode awudeenne.
7. Guyyen eqqada taani siyidoogaa mala gidikko.
8. Ubba asay uttiyosaa demmana gakkanaashin.
1.2. Qofa qashotu qommuwa (shaahuwa)/ go'aanne seera baasuwan/
Nuuni asaa naati haasayaaninne xaafuwan naa''u ogetun issoy issuwaara maayettoos. Hageetuppe keehi aaho sohuwa oyqqiyaagee asaa naata hara mehetuppe dummayiyaagee haasayan gaytettiyoogaa. Haasaya wodiyan qiibaappe doommidi asay qofa qashuwa medhdhidi kumetta kiitaa issoy issuwawu aattidi maayettiyoogee oossinne qoncce. Ha qofa qashotu giddon beettiyabati corabati de'oosona. Hegetikka aattiyo kiitaa birshshettaa, he kiitay immiyo go'aanne xaafee bari kiitaa aattanawu dooriyo qofa qashuwa meretawu de'iya seeraa (giraameriya wogaa). Yaaniyo gishshawu nuuni qofa qashuwa hanotaa loytti xeellidi tobbanaadaaninne ha qommon be'idoogeeta baaso oottidi dumma dumma qommuwan 
( go'aanne seera baasuwan) shaakanaadan oottees.  Ane kaallidi issuwa issuwa baaso oottidi xeelloos.
A)  Qofa qashuwa qommuwa go'aa baasuwan xeelliyo wode. 
Issi issi eranchchati ( Joy Littell,1984 nne Gosh, 2003) go'aa baasuwan qofa qashuwa oyddan shaakkidi wottoosona. Hegeetikka (1) erisso / bidetta/  qofa qashuwa, (2) kiita qofa qashuwa, (3) oysha qofa qashuwanne (4) maalaalo / xoqqisso/ qofa qashuwa. 
1. Erisso /bidetta/ qofa qashuwa
Erisso qofa qashoy issi tumu hanidabaa biddiyo wodenne issibaa xeelliyagan nu qofa immiyo wode go'ettiyo qofa qasho qommuwa. Ha qofa qasho qommoy kuuyettiyoy issi cachcha malaataana.
Leemisuwa xeella.
1. Away Arggoora mokkidi Arshshoora wullees.
2. Nu doonay Digire xekkan doomettoogee tana keehippe ufayssees.
3. Taani daro maada erikke.
2. Kiita qofa qashuwa.
Ha qofa qasho qommoy issi uray issi haasayanchchay koyyidobaa polanaadan woykko oottanaadan kiittiyoogaa bessees. Daroto ha qofa qashoy wuiryoy cachcha malaataana. Gidikkokka  issito issito hanqquwaara walahettida kiita gidikko xoqqisso malaatan kuuyettees. Daroto hagaa mala qofa qashoy peeshuwan doommees. Dumma dumma doonatun dummatiya eeshshaa bessanawu danddayees.  Garssaara de'iya leemisota xeella.
1. Agga!
2. Maskkootiya xeella.
3. Gordda ne doonaa!
4. Uttada saleedan de'iya noottiya xaafa.
3. Oysha qofa qashuwa
Ha qofa qasho qommoy zaaruwa demmanawu shiishshiyo oyshaa aattanawu maaddees. Ha qofa qashoy wuriyo wode wurssettan oysha malaatay wodhdhees. Ha oyshaa meray heezzu hanotan xeelettanawu danddayettees: peeshuwan doommiya qantta oyshaan,oysha qaalatuun doommiyaagaaninne keettaawaa sinttayiya oyshan shaakkdi xeellanawu danddayettees.
Peeshuwan doommiya oyshati haasayaassi giddo heeran minttettodan denddanawu danddayoosona.
Leemisuwassi: Baadii?                                                        Maadii?         
           Oysha qaalatun doommiya qaalata go'ettidi denddiya oyshay daroto issibay aybakko,oonakko,aybissakkonne h.h.malatiyabata eranawu denddiya oyshaa qommuwa.
Leemisuwassi: 
		Waatada wurssuute?                                 Ayssi oottay?
		Ay oottay?                                                Aybee?
Keettaawaa sinttayidi denddiya oyshay qassi issibay (allaallee) A bollan polettiyobakka gido allaalliya poliyaageeta walakkdi denddanawu danddayiya oysha.
Leemisuwassi: 	Maataa buuccadii?                                               Mittaa qeradii?	
  Hageeti allaallee eta bolli polettiyoogeeta.
Allaalliya poliyaageeta sinttayiyaagaa xeelliyo wode kaalliyaageeta malatoosona.
Leemisuwassi: 	Bitanee yiide?
			Na'iya Inggilizettuwa eray?
			Maatafa ne ekkanawu koyro dooride na'ee?
			Maattay kiyide?


4. Maalaalo (xoqqisso) qofa qashuwa.		
Issiban dagammiyo, ufayttiyo, yiillotidi hanqqettiyo, godatiyo (addettiyo) nne maalaalettiyo wode qonccissanawu woykko haasayanawu ha qofa qasho qommuwa go'etteettees. Ha qofa qashoy maalaalo (xoqqisso) malaatan kuuyettees. Daroto ha malaataara qoncciya qantta qaalatikka de'oosona. 	Hegeetikka:                Olay tane!
				Tayk!	
Qofa qasho xekkan ha malaataa go'ettiyo wode kaalliyaageeti leemiso gidanawu danddayoosona.
Leemisuwassi:		Xoossoo ta godawu!
			Ta hayqqaychchaas!
Oosuwa 1.15: Garssaara imettida qofa qashota loytta xeellada eta qommoy aybakko bessa simmada likke gidiya malaata go'ettada giigissa.		
1. Shantto baada eray
2. Lo''eesi gooppa
3. Wontto yeennan aggoppa
4. Attumaasaara gatti xeelliyo wode macca asay Echchi Ay Vi/Eedisiyan elle oyqettoosona
5. Sinttawu aadhdhada miizza teqqa
6. Nu sinttan gaayyiya sarbboppa
7. Hanna dorssiya ayba guuxxadee
8. Ha maxaafay nabbabanawu keehippe ufayssees
9. Ha''i  taani odidooriden ootta
10. Nabbabaydda eesotidanaa
11. Timirttee oyqqiyoobay aybee aybee
12. Kaalliya keettaappe aadhdhada xeella
Oosuwa 1.16: Ha bollan (oosuwa 1.15) be'ido qofa qashota garssan         			imettida qofa qaho qommuwa sinttan wottidi qonccissite.
1. Erisso qofa qashuwa________________________________________________________
2. Oysha qofa qashuwa________________________________________________________
3. Oysha qofa qashuwa________________________________________________________
4. Erisso qofa qashuwa________________________________________________________
5. Oysha qofa qashuwa________________________________________________________ 
6. Oysha qofa qashuwa________________________________________________________
7. Erisso qofa qashuwa________________________________________________________
8. Oysha qofa qashuwa________________________________________________________
9. Kiita qofa qashuwa_________________________________________________________
10. Erisso qofa qashuwa_______________________________________________________ 
11. Maalaalo qofa qashuwa____________________________________________________
12. Oyshaqofa qashuwa_______________________________________________________ 
B) Qofa qashotu qommuwa doonaa seeraa baasuwan xeelliyo wode
Nu galla galla gaytettan issoy issuwaara haasayiiddi nu qofa qonccissidi kiitaa aattanawu dumma dumma quxaruwaara de'iya qofa qashota medhdhidi go'etteettees. Qofaa qashuwa meruwa seeran nuuni go'ettiyo gophphe quxaroti oydda: Hegeetikka;
	1. Hada qofa qashuwa
	2. Dakko qofa qashuwa
	3. Walaha qofa qashuwa
	4. Dakko walaha qofa qashuwa
1. Hada qofa qashuwa
 Ha qofa qashuwa quxaroy muleto mexi issi peeshuwa/kuushsha/ ekkidi issi kiita xalla aattiya sima qofa qasho gaanawu danddayettees. Gidikkonne ha qofa qashoy naa''u woykko dakko keettaawaanne kaalliyaagaa oyqqanawu danddayees.
Quxaruwan daroto ha qofa qashoy guuttaara keettaawaanne peeshuwa/ kuushsha xalla oyqqanawu danddayees.
Quxaruwa:	Keettaawa + peeshuwa
Leemisuwassi:  	Agga!
			Kafoy yexxees.
Ha qofa qasho qommoy aaho quxaruwan xeelliyo wode heezzubata oyqqees: keettaawa, kaalliyaagaanne peeshuwa.
 	Quxaruwa:	Keettaawa + kaalliyagaa + peeshuwa
Leemisuwassi:		Boraynne miizziya maataa gaashoosona.
			Gaammoynne Godaree woran de'oosona.
			Na'iya so oosuwa  xaafawusu.
			Biittay kattaa mokissees.
			Maray xanttaa xammees.
Xaaxi waaxiyo wode hada qofa qashuwa giyoogee erettiyoy qanttatettaana gidenna. Waattan keehippe adussa qofa qashoykka hada qofa qasho gidanawu danddayees. 
2. Dakko qofa qashuwa  ( hada + hada )
Ha qofa qashuwa qommoy bari giddon darota gattiya dabboyotun /oysetotun/ oykettida naa''u woykko naa''aappe  dariya banttana danddayidi banttarkka eqqiya /yeda/ sima qofa qashota oykkida qofa –qashuwa qommuwa. Qanttaara dakko qofa qashuwa giyoogee naa''u banttana danddayida muume sima qofa qasho waattata. Ha sima qofa qashota gattidi oysettiya oysetoti  -nne, -shin,woykko, ooninne, gishshawu, gidoppe attin, h.h.m.
Leemisuwaassi- 1. Na'ay yiis shin Baazzito demmibeenna..
                             2. Taani ayba zaarokka immikke nne neeni imminkka ekkikke.
                             3. Banccinne Maari giya biidi paraa shammidosona.
                             4. Azinay tiyaatiriya beessees shin keettaayyiya maxaafaa xaafawusu.
Qommon  be'ido qofa qashotu qommwa naa''aappe akeekiyoobay hada qofa qashoy naa''u keettaawanne naa''u kaalliyaagaa issito issito naa''u peeshuwakka oyqqanawu danddayiyoogaannne dakko qofa qashuwa giddon naa''u barina danddayida sima qofa qashoti de'ana danddayiyoogaa. Qanttaara hada qofa qashoy naa''u keettaaway peeshoynne kaalliyaagee de'anawu danddayiyoogaa. 
Oosuwa 1.17: Kaalliya qofa qashotuppe awugee hada qofa qashokko 			awugee qassi dakko qofa qashokko shaakkada bessa.
1. Sooddo Ambbay Arakka heezzaa keenanne Hawaasawu baggasaa malatees.
2. Baaranni oosuwa tohuwan biisishin Mallaqu kaamiyan biis.
3. Cuqqaaloy wareta qoppiisishin amuwa polibeenna.
4. Durssay bollawu lo'oshin Xoossawu nagara.
5. Goommareenne shodhdhee haattaaninne caretiyasan maayettidi de'oosona.
3. Walaha qofa qashuwa
Ha qofa qasho qommoy bari giddon guuttaara issi muume /yeda/ sima qofa qashuwanne issi woykko issuwappe dariya sheephe sima qofa qashuwa oyqqiya qofa qasho shaaho. Hagaa mala qofa qashuwa giddon de'iya muume /yeda/ sima qofa qashoy barkka eqqidi kumetta birshshetta immanawu danddayiyaba gidishin issippe de'iya sheephe sima qofa qashoti banttana danddayi eqqidi kiitaa aattanawu danddayennaageeta. Gaasoykka ha sheepheti banttarkka eqqidi kumetta qofa tukkanawu danddayenna gishsha. Muume /yeda/ sima qofa qashuwara gididi walaha qofa qashuwa medhdhiyo wode sheepheti gatti dabboyiya (subordinating conjuction) oysetota go'ettidi walahettoosona. Gatti dabboyiya qaalati woykko paca qofa qashoti (paqosha)ati awude,…shin, yaatanawu, gidoppe attin, yoho ubban,hegaappe denddidaagan,gujji qonccissishin, gidikkonne, h.h.malatiyaageeta. Sheephe sima qofa qashoti suntta sima qofa qashodan, sunqqo sima qofa qashodan, penqqo sima qofa qashodan, h.h. malatiyaban qonccanawu danddayoosona.
Leemisuwaassi:
1. Nu heeran de'iya issi issi  worati eettiyo mittaa demmanawu qeexettiichchidosona.
2. Mela wodee, hegeekka Hosppuniyan dommidaagee, ha''i aadhdhiis.
3. Naa''u macca na'ati, etappe oonanne taani kase be'a erennaageeti, zino ta soo yiidosona.
4. Taani narppiya elle demmanawu danddayiyo sohuwan qottaas. 
5. Taani ta michchiyo kawuwa miyo wode demmana.
4. Dakko walaha qofa qashuwa
Qofa qashutu qommuwaappe issuwa gididi bari giddon issi woykko issuwappe dariya banttana danddayida /yeda/ sima qofa qashotanne guuxxiis giishin issi sheephe sima qofa qashuwa oyqqees.Qanttaara dakko walaha qofa qashuwa giyoogee dakkonne walaha qofa qasho qommota naa''aa issippe gattidi bul''akkido qofa qashuwa giyoogaa. Ha qofa qashuwa qommuwan yeda sima qofa qashoti oysettiya qaalatun oyqettidi eqqoosona.Hookkuwa go'ettiyoogeekka dogettanawu bessennaba.
Leemisuwassi:
1. Asati kattanawu tama koyyikkonne, wora qeexissiya eetuwa mala go'ettanawu      
     koshshenna.
2. Keehi harggida na'ay, Hosppitaaliya gelida na'ay sahoy kehin paxidi kiyiis.
3. Ishantti issippe gayttiyo wode, allaxxiyoogaa dosoosona; gidikkonne iitaba oottokkona.
4. Masttootee dooya aqiini taani oydiyan wottido woraqatay biittaa sa'aa gakkiis.
5. Kaameti guutta lambbaa uyiyo wode, carkkoy hambbalaashettennaagaappe denddidaagan    
     asay harggenna. 

Oosuwa 1.18: Kaallidi imettida qofa qashotu qommoy qofa qasho qommo 		oyddatuppe  awugaakko bessa.
1. Daro wolqqaama asatu demoy darin erettana xayikkonne dere asay eta oosuwa eti 
     hayqqiichchin akeekees.
2. Banttala bari oottiyooban aybaaninne  ufayttawusu; hegaappe denddidaagan loytta 
    oottawusu.
3. Alamiya xoqqa dereti, hegeetikka merinawu shachchaa maayidaageeti Iisiyaaninne 
    Tohossa Amerkkan de'oosona; gidoppe attin eta mala xoqqati Afirkkaaninne Huuphessa    
     Amerkkaanikka de'oosona. 
4. Markkabee haatta giddon xayiis.
5. Banqqata qan''iya kattiyo wode taani maayuwa meeccaas.
Oosuwa 1.19: Ane kaallidi imettida qofa qashotu qommuwa sinttan neeppe  		qofa  qashuwa medhdhada xaafa.
1. Erisso qofa qashuwa________________________________________________________
2. Oysha qofa qashuwa_______________________________________________________
 3. Kiita qofa qashuwa_______________________________________________________
4. Maalaalo qofa qashuwa______________________________________________________ 
5.Hada qofa qashuwa_______________________________________________________
6. Dakko qofa qashuwa_______________________________________________________ 
7. Walaha qofa qashuwa_______________________________________________________ 
8. Dakko walaha qofa qashuwa________________________________________________
                               C. Qofa qashuwa Moorota
Qofa qashuwa gidon beettiya moorota giyoogeet qofa qashuwa giddon kumettan beettanawu bessiya baaso aqotuppe issoy woykko issuwappe daroy paccidi beettiyoogaa. Ha baaso aqota geetettiyaageetuppe amaridaageeti keettaawa, kaalliyagaa, peeshuwa, h.h. malatiyageeyta gidishin hageetuppe issoy erenna ogiyan xayiko waattay moorettees. Hegaappe denddidi qofa qashuwa mooroy kaallees. 
Qofa qashuwa mooroy harabatunkka merettanawu danddayees. Hegaa giishsin qofa qashuwa medhdhanawu qaalati quxarettiyo wode issoy haraa sohuwan uttikko, uttanawu bessiyagee sohuwappe xayikko woykko qonccissiya qaalay qoncciya qaalaappe haakki uttikko, oysetoti de'anawu bessin xayikkonne,keettaawaara peeshuwara maayettana xayikko h.h. malatiya balay merettikko mooroy beettees giyoogaa. Hegeetuppe amaridaageeti kaalliyaageeta.     
1. Ogiyan attida qofa qashuwa /Sentence Fragments/
2. Eqo malaata baynna qofa qashota /Run-on sentences/
3. Bala laggeyuwa /Faulty Parallelism/
4. Harchchida sunqquwa / Misplaced modifiers / 
5. Barqqa sunqquwa /Dangling Modifiers/
1. Ogiyan attida qofa
Ogiyan attida qofa giyoogee quxaruwan kumetta dizggiya oyqqibeennaagaa; hegaappe denddidaagan birshshettay de'iyo kumetta kiitaa aattenna. Ogiyan attida qofay suure qofa qashuwa medhdhanawu koshshiya mahaa kunttenna. Hegaa gishshawu qofa qashuwassi bagga woykko missa gidanawu danddayeesippe attin qofa qasho gidenna. Kaalliya leemisota xeelli go'ettoos.
1. Sooddo yiidaappe sinttan
2. Taani gatiya qanxxa simmin
3. Bari miizziyo koyyaydda
4. Shooqan gaashiya zeriiddi
5. Godariyassi yayyidaagee
2. Eqo malaati baynna qofa qashota /Run-on sentences/
Eqo malaati baynna qofa qashota geetettidi erettiyaageeti gattiya gidya keena malaatati baynnan issippe eqqidaba malatiya naa''u qofa qashota. Qofa qashoti naa''aykka banttana danddayidi kumetta kiitaa aattoosona.Gidoppe attin duuxa duuxa eqqibookka. Ha qofa qashota giigissiyo wode oysettanawu go'ettiyo malaati aybanne gido qofa qashota dakko oottiya hanotan oysettees. Ha qofa qashoti ayba malaatinne baynnan woykko gidiyaagaa keena malaataa go'ettennan eqqikko shodetta qofa qashuwa (fused sentences) giidi shirkka malaataa guuttaara go'ettidi eqqikko qassi pattenna shirkka oyqqida qofa qasho geettees.
Ane xade leemisota xeellana.
A) Shodetta qofa qashuwa (fused sentences)
1. Daro layttappe kase kaamiya laagoy alleeqo ooso he wode ogiya un''iyabikka darenna.
2. Makkaloy asay ubbay sirphphi gaanaadan yootiis I he wode tiyaatiriya bessees.
3. Woggara alleeqiyo miishshati daro A daroto adussa maayuwa dosawusu.
4. Issi issi heerati hegeetikka Arkkitikke moottay, Tiroopikke worati nne iita bazzoti 
    duussaassi dano asaa na'ay ayba heera gidikkokka malatidi de'ana danddayees.
5. Ichchashu laytta na'ay usuppun sha'u  qaalata erees I  issi sha'aappe dariyaya doonaa 	seeraakka tamaarees.
B) Pattenna hookkuwa oyqqida qofa qashuwa
1. Away wolaqqaama, dibaabaa oyqqa.
2.  I Kolloojjiya beenna; oosuwa oyqqanawu koyenna.
Ha qommon be'ido leemisoti tammaykka ( ichchashu shodetta nne ichchashu  pattenna hookkuwa oyqqida qofa qashoti) eqo malaati baynna qofa qasho qommota. Eta giddon ubbaykka bantta quxaruwan naa''u naa''u kumetta qofa qashuwa walahan oyqqidaageeta. Gidikkonne walahaa suure erissiya malaataa qoncciyan oyqqibookkona.Yaatiyo gishshawu issi bessiyabaa go'ettidi ha qofa qashota giigissidi suure xaafana koshshees. Hegaadan heezzu ogeta go'ettidi qofa qashota giigissanawu danddayeettees.
	i) Kuusha malaataa (issi cachchaa) go'ettidi giigisseettees.
	ii) Hookkuwanne gattiya qaalata go'ettidi giigissana danddayettees.
	iii) Gatti dabboyota ( subordination) go'ettana danddayettees.
Ha heezzu ogeti eqo malaati baynna qofa qashota eta naa''u qommuwankka giigissanawu dooroy baynna ogeta.
i) Shodetta qofa qashoti giigiyo wode
1. Daro layttappe kase kaamiya laagoy alleeqo ooso,gaasoykka he wod ogiya un''iyabi 
    darennaagaa. (gatti dabboyuwa go'ettida)
2. Makkaloy asay ubbay sirphphi gaanaadan yootiis. I he wode tiyaatirya bessee. (kuushsha 
     malaataanne wogga pitaliya go'ettida)
3. Woggara alleeqiyo miishshati daro. A daroto adussa maayuwa dosawusu. (kuushsha 
     malaataanne wogga pitaliya go'ettida)
ii) Pattenna hookkuwa oyqqidaagee giigiyo wode.
1. Away wolqqaama, hegaassi dibaabaa oyqqa.( hookko malaataanne oyseto qaalaa go'ettida)
2. I Kolloojjiyanne beenna oosuwa oyqqanawunne koyenna. (gatti dabboyuwa go'ettida)
3. A taayyo yootidobaa dosabeekke, gidikkokka A likke gidiyoogaa erays. 
4. Ne de'o layttan gakkyaban hegaa keeni dagammoppa. Devuwawu poo'iya baggaa sinttawu 
    xeella. (kuushsha malaataane wogga pitaliya go'ettida)
5. Bakkaafo haasayay nuna darota ufayssiis, gidikkonne A keettaayyiyo yiilloyiis.(hookko 
    malaataanne oyseto qaalaa go'ettida) 
Hagaappekka haray eqo malaatay baynna (emalaba) qofa qashota giigissiyo wode nuuni go'ettido heezzu oge xalaala gidennan eranchchatu qofaa mala gidikko kure malaataakka go'ettana danddayettees. Kaalliya leemisota xeella.
1.(a) Emalba:Kaamee qoppennan tollu giigiis taani tukkiya ta maayuwan shuppu oottaagaas. 
    (b) Giigidaagaa: Kaamee qoppennan tollu giigiis; taani tukkiya ta maayuwan shuppu 	oottaagaas.
Oosuwa 1.20: Oyddu giigissiyo ogetuppe haniyagaa doora doorada  	  		garssaara imettida eqo malaati baynna qofa qashota giigissa.
1. Balgguwan, qaacoti haatta giddo geloosona daroto eti urqqa haattaara soo geloosona.   
2.  Hachchi taani lo'oba oottabeekke taani tiraafikkiya xomppe ubbasan zo'uwa xomppi    
     uttidaashin laaggaydda pe'aas.
3. Maxaafa keettay gorddettosaara gakkaas taani ekkanawu koyyido maxaafa demmabeekke.
4. Ta michchiya daro ogiya tohan hemetanawu koyyawusu ha giddon bari kaamiya guuttaara  
     go'ettawusu.
3. Bala laggeyuwa /Faulty parallelism/
Hagaa mala qofa qashuwa ‘’Kuwaasiya kaassaa dosays gufaa kaa'iyoogaappe’’giyagaa be'a eray? Hagaa mala qofa qashoy nabbaiya asaa kalkkoyiyoogaa eray?  Ha qofa qashouwa kiitaa akeekanawu guuttaa waayissiyoogawu gaasoy de'ees. Hegeekka ha qofa qashuwa xaafidaagee xaafuwa quxaruwan laggeyuwa seeraa / wogaa/ menttidoogaa.Xaafuwa wode laggeyuwa giyoogee ya baggaaranne ha baggaara de'iya issi mala go'aa immiya qaalata paca qofa qashota, sima qofa qashota, qofa qashota nne usakka peeshota issi mala seeran xaafiyoogaa /eta ziiriya naagiyoogaa/. Ha hanotaa mooridi xaafikko bala laggeyoy merettees.
Hagaa mala mooroy merettiyoy wontta qommon giidoogaadan issippe oyqettidi eqqiya qofa qashotu giddon issi mala go'aa immiya qaalati (peeshoy peeshuwara, sunttay sunttaara, sunqqoy sunqquwaara, penqqoy penqquwaara, parttisippaalee parttisippaaliyaara paca qofa qashoy paca qofa qasuwaaranne sima qofa qashoy sima qofa qashuwaara) ya baggaaranne ha baggaara eqqiyo wode issi mala qottan eqqennan ixxiyo wode. 
Leemisuwa:
1.  a) Bala laggeyuwa: Lencci yaa'an sissido haasayay qantta, qonccenne murutiyaba.    
     b) Giigidaagaa: Lencci yaa'an sissido haasayay qantta, qonccenne muruta.
2.  a) Bala laggeyuwa: Daro asy isiporttiya bolla minttanawu, harggiya gooddanawunne asi 			    haniyoobaa be'idi allaxxanaassa.
    b) Giigidaagaa: Daro asy isiporttiya bolla minttanawu, harggiya gooddanawunne			       allaxxanaassa.
3. a) Bala laggeyuwa: Aaway A bolli keehi yiillotidi iita hanqqettanawu kajjeeliiddi biis.
    b) Giigidaagaa: Aaway A bolli keehi yiillotidi iita hanqqettidi biis.
Oosuwa 1.22: Garssaara imettida bala laggeyo qofa qashota giigissada 			zaaretta xaafa.
 1. Toho kuwaasee Amerkka giddoppe Awurooppan keehi erettees.
 2. Ha balgguwa shemppuwan Baazzita xomoosidosay Ajjoora Soossuwa,Booraago  
    Gonggoluwanne Umaa Uushuwakka hachchi galla xomoosaasu.
 3. Baalli mehetu maataa bonchchiyoogaa ammanidi ekkees bonchchidi hara asaakka 
     Bonchchissees.
 4. Barkkaasa diittaa kaa'iyooga xalla gidennan karaabiya baqaakka dosawusu.


4. Harchchida sunqquwa /Misplaced modifiers/
Harchchida sunqquwa giyoogee sunqqo qaalay, sunqqo paca qofa qashoy woykko sunqqo sima qofa qashoy bari qonccissiyo qaalaappe, erin erennan haakkidi eqqiyoogan qonccanawu bessiya qaalay qonccennan attiyoogaa. Hegaa giishin qoncciya qaalaynne qonccissiya qaalay bul''akettidi issoy issuwappe shaahettidi eqqiyoogaa giyoogaa.Hagaape denddidaagan ha mooroy de'iyo qofa qashoy nabbabiyo wode kiitaa akeekanawu keehippe barchcheyees. Xeelliyo wode bari huuphessi ayfiyawukka lo'enna.Xaafee aattanawu koyyido kiitaakka suure aattenna. Grssaara imettida leemisoy ha qofa minttettees.
1. Na'ay zino giyaappe dorssaa shammiis wogga.
2. Booray hayqqin waatta keehippe kayyottiis.
3. I asa waayissiyoogaa muleto doses.
4. Bitanee hargganchchay aakime soo biiddi ogiyan kunddiis.
5. Mishiriya tanaara gayttada baasu wontta yiidaara.
6. Na'iya iita laafaasu heezzu galla qumaa mabeennaara.
7. He galla ta neyyo yootidooge hagaattenne bitanee.  
Ha qommo leemisuwan imettida qofa qashuwan ubban xaafee aattanawu koyido kiita xubbiya harchchida sunqqoy issi issi leemisuwan de'ees. Ha qofa qashoti dumma dumma ogiyan giiganaagee attennaba. Ha qofa qashuwa giigissanawu dooroy baynna ogee haakkidi eqqida sunqqota I qonccissanawu danddayiyo qaalaakko shiishidi essiyoogaa. Issito issito harchchida sunqqota giigissishin sohuwa yeddiya paca qofa qashoti de'anawu danddayoosona. 
Ane garssaara ha qofa qashota giigissidi xaafoos.
1. Na'ay zino giyaappe wogga dorssaa shammiis.
2. Waatta booray hayqqin keehippe kayyottiis.
3. I muleto asa waayissiyoogaa doses.
4. Hargganchcha bitanee aakime soo biiddi ogiyan kunddiis.
Oosuwa 1.23: Garssaara de'iya qofa qashota loytta xeellada harchchida 			sunqqoy de'iyoba gidikko HS mooroy baynna giigi uttidaba 			gidikko G xaafada qonccissa.
________1.  Maray hayqqido miiziya waasuwa abaraadawusu.
________2.  Zino zo'o giyaappe kootiya shammiis.
________3.  Inxxarssaa qanxxissida mara na'ay hachchi hayqqiis.
________4.  Goshshaa oosoy nu biittaassi baaso dichcha.
________5.  Qolchcha paray awude denddikkonne gakkees.
________6.  Taakkisoy maataa qooro buucciis.
Oosuwa 1.24: Garssaara imettida qofa qashuwa giddon de'iya sunqquwanne sunqqoy 	qonccissiyo qaalata shaakkada kessa simmada harchchida sunqquwa giigissa.
1.  Maray hayqqido miiziya waasuwa abaraadawusu.
2.  Zino zo'o giyaappe kootiya shammiis.
3.  Inxxarssaa qanxxissida mara na'ay hachchi hayqqiis.
4.  Goshshaa oosoy nu biittaassi baaso dichcha.
5.  Qolchcha paray awude denddikkonne gakkees.
6.  Taakkisoy maataa qooro buucciis.
               5.  Barqqa sunqquwa /Dangling modifiers/
 Barqqa sunqquwa giyoogee sunqqo qaalay, sunqqo paca qofa qashoy woykko sunqqo sima qofa qashoy karddiiqa qofan bari qonccissiyo qaalaara qoncce gaytotetti baynnan qonccissiyaba malatidi eqqiyoogaa bessiya sunqquwa. Qanttaara ha mooroy merettiyoy qonccissiya qaalay, paca qofa qashoy woykko sima qofa qashoy qoccissanawu gidennan coo hara sohuwan xaafettiyo wode. Hagaa mala sunqqoti daroto qofa qashuwassi dendduwa heeran geloosona.
Leemisuwassi
1. Deriya huuphiya gi'iiddi shuchchay Gembbero gediya iita xubbiis.
2. Ha wodiyan be'ettiya tiyaatiriya be'anawu chiikkeetee ha''i yaanawu bessees.
3. Saloynne sa'ay gayttosaa xeelliiddi karetta shaaray shanni shannees.
4. Zabbaa ciishshaa haattaa ushshiiddi shooshshay xazzi ginne biigiis.
Ha leemisotu ubbawu issi mala gidida mooroy de'ees. Hegeekka barqqida sunqquwa. Gaasoykka ubba sunqqoykka issi I qonccissiyo qaalay geeshshidi erettennaaagaa.Hegaappe denddidaagan bari matan eqqida qaalaa coo giidi qoccissi aggees. Leemisuwassi qommon be'ido leemisuwappe ‘’ Deriya huuphiya gi'iiddi shuchchay Gembbero gediya iita xubbiis’’ giya qofa qashuwa ekkidi xeellikko ooni deriya gi'iyakko suure erettiyabi baawa. Nuuni qoppiyo wode huuphe giddon Gembberoy deriya gi'iiyye woykko  shuchchay gi'ii ubba qassikka hara uray? giya oyshay denddees. Xaaxi waaxiyo wode ‘deriya huuphiya gi'iyoogee’ qofa qashuwa giddon oona qonccissiyakko darin erettenna gishshawu giigissuwa koshshees. Harchchida sunqquwa qofa qashuwa naa''u ogeta go'ettidi giigissana danddayettees. Hegeetikka:
A) Qofa qashuwa keettaawaa koyroyidi gelissiyoogaaninne
B)  Keettaawaa qofa qashuwa dooyiya qaalaappe kaalissidi utissiyoogaana.
Ha qommon be'ido  metuwara de'iya qofa qashota ane giigissidi xeelloos.
 1. Gembberoy deriya huuphiya gi'ishin shuchchay gediya iita xubbiis.(dooyiya siqoqa)
2. Nuuni ha wodiyan be'ettiya tiyaatiriya be'anawu chiikkeetee ha''i yaanawu bessees.
  (dooyiya siqoqa)
3. Bitanee saloynne sa'ay gayttosaa xeelliyo wode karetta shaaray shanni shannees. 
   (dooyiya siqoqa)
4. Mallaqu zabbaa ciishshaa haattaa ushshishin shooshshay xazzi ginne biigiis.
    (dooyiya siqoqa)
Birshshetta: siqoqa=sima qofa qashuwa.
Oosuwa 1.25: Qommon be'ido ogetuppe haniyagaa go'ettada garssaara 			imettida harchchida sunqquwa qofa qashota giigissa.
1. Duge woxxiiddi hallittay shorooqissinne kunddi aggiis.
2. Dafuridi zin''daashin Daani hayqqi aggiis.
3. Karetta maxaaxxiriya wottidaashin polisee dirbbiidi oyqqana biis.
4. Iitiyagee eqqidi Televizhiinee pirogiraamiya wurssidi biis.
5.  Qammi xuman denddiiddi Baazza keettay ayba xumii?
6.  Oyddantta kifiliya gelidi maskkotiyara shaafay beettees.
7. Aynnekka erennan guttuma pitalee baynnaagee yootettiis.
6. Zooxettaa /Agreement errors/ 
Zooxetta qofa qashuwa giyoogee doonaa seeran woykko giraamere wogan issi qofa qashuwa medhdhanawu shiiqiya qaalati issoy issuwara medhdhiyo phalqqettaa giyoogaa.Ha qaalatuppe daroto maayettanaadan koshshiyaageeti naa''a. Hegeetikka (a) keettaawaanne peeshuwa maayettaanne sunttaduwanne I bessiyobaa maayettaa. Hegaappe denddidaagan ha hanotaa sunttay keettaawa-peesho maayettaa haray qassi sunttaduwa-I bessiyobaa maayettaa geetettidi erettishin hagee hanana xayikko issoy issuwara maayettennan ixxidi zooxikko zooxettaa geetettees.
A) Keettaawa-peesho phalqqettaa  
Keettaawa-peesho phalqqettaa giyoogee isi qofa qashuwa giddon de'iya peeshoy banaara he qofa qashuwa giddon de'iya keettaawaara paydduwan, hanotaaninne haraban maayettennan ixxiyoogaa. Qanttan qonccissishin keettaawaynne peeshoy phalqqetta hanotan eqqiyoogaa. Keettaaway selle gidikko peeshoykka selletettaa bessiyo hanotan eqqees, keettaaway cora gidikko peeshoykka coratettaa bessiyo hanotan giigidi eqqees. 
Leemisuwa: Phalqqeettaara de'iyaagaa.
1. Kurkki zino maxaafaa shammidosona.
2. Togga naati timirtte keettaappe yiida.
3. Lambbeeboy soo gelaasu.
4. Kaamee iita woxxoosona.
5. Maaddeeboynne Maari laaxaa mees.
6. Na'iya Sooddoppe yiis.
7. Kaataaronttasoo dorssati menttiya yelawusu. 
B.keettaawaa peesho maayettaa
Leemisuwa: Giigidaagaa (keettaawa-peesho maayettaa)
1. Kurkki zino maxaafaa shammiis.
2. Togga naati timirtte keettaappe yiidosona.
3. Lambbeeboy soo geliis.
4. Kaamee iita woxxees.
5. Maaddeeboynne Maari laaxaa moosona.
6. Na'iya Sooddoppe yaasu.
7. Kaataarontta soo dorssati menttiya yeloosona.
Oosuwa 1.26: Garssaara imettida qofa qashota sinttaara shirkka giddon  	de'iya waatta peeshotuppe haniyagaa doorada daa'uwan kuntta.	
1. Baazzitippenne Bal''annipe issoy  ____________( doorettidosona/doorettiis).
2. Nu oosanchchati issoy issoy imettida oosuwa suure_________(polees/poloosona).
3. Qasho mittay henchchidaagee  tana iita__________(yeemoyees/yeemoyoosona).
4. Mishiriya bari kal''atotuura Ajjoora Soossuwan ___________( allaxxoosona/allaxxawusu).
5. Tamaareta gidennan asttamaaree so oosuwa ____________( harummees/harummoosona).
7) Sunttaduwa-Bessiyobatu phalqqettaa/Pronoun-antecedent disagreement/
Sunttadoy sunttaa sohuwan eqqidi sunttatettaa bessanawu danddayiyogaadan bari bessiyo sunttaara payduwa besuwan (selletettaanne coratettaa) giiga gidanawu koshshees. Gidoppe attin issito issito paydettenna sunttadoy (ooninne, amarida…h.h.m)  geliyo wode phalqqettaa metoy merettanawu danddayees. 


 I) Sunttaduwa-bessiyobati paydettenna sunttaduwa gaasuwan yiya phalqqettaa
Qommon keettaawa-peesho phalqqettan be'idoogaadan paydttenna suttadoti leemisuwassi ooninne, amarida, issoy issoy, issi uray, ubbay…sunttaduwa-bessiyobatu phalqqettaa medhdhanawu danddayoosona.
Leemisuwassi:
1. Tiyaatiriyaasappe ooninne yibeenna.
2. Kaassanchchati issoy issoy bari gatiya qanxxana koshshees.
3. Ubba tamaaretikka aadhdhidosona.
4. Amarida asay oosuwa essiis.
Oosuwa 1.27: Kaalliya qofa qashotu giddon gelanawu bessiya 					sunttaduwa shirkka giddon de'iya sunttaduwappe 				doorada kuntta.
1. Issi uri ha qofaa phalqqikko _____(I/A/Eti) hayqqiyo gallassay hachcha.
2. Qofa qshuwa medhdhanawu Moggooroynne Mooti oyshettiyo wode qofa qashoy 	attoshin _________(bari/bantta) sunttaanne xaafokkona.
3. Kabeeroy baana giikko ooninne____( A/Eta) diggana danddayenna.
4. Amerkkaa yeletatuppe guuttati _______( bantta/ bari) heeraa asaara erettoosona.
5. Attuma ubbay ______( bari /bantta) keettaayyiyo qoraphphana bessees. 
 II.  Sunttaduwaa qonccissiya naa’uu qaalaata “woykko nne gidin… agin” yagiyaa oysetotuni gattiyo gaasuwaani merettiya sunttadosunttadoqonccissotu phalqqettaa.
-	Koyroppe doommidi haasayyidi gam’idogadanikka waattaa sunttado shooro qaalaati ha qoommoora gido ogiyaani issoy haraara gayttiyowode, likke birshshetta immiya mankka maaraani waaxeettana bessess.
Leemisuwaa
1.	Ootissiyaageta gidin ottiyaagetti bantta boollaani gakkiyaa danuwaa mule akeekibeyikkona.
2.	Ayssiyaa awaati woyikko keereeto jamee nuussi bar kaamiyaa garxxanaawu de’ees.
-	Ha naa’uu leemisotuppe nuuni akeekiyoobay, sunttadoti banttawu matattiyaanne suure birshshetta immiya qonccisso qaalaatura suure maayeettidi waaxettidoga.
-	Hagee Hega gidishin, “-nne” giya oysetuwaani waaxettidageti qassi cora sunttadota koyyoosona. Issi-naa’uu leemisota ane be’oos.
1.	A kaameenne wolwolooy beni bantta man’eenkka de’oosona.
2.	Naaramo boroodinne jaagiso taapaanooy bantta oduwaa qanttan wurssidoosona.
3.	Ta ishshayinne a machchiyaa gam’idi yiido gishshaasi nuuna maarota oychchidoosona.
4.	Astamaariyaanne I tamaareti bantta ooso kifiliya hara astamaare ekkido gishshawu amassaliyaa shishshidoosona.
III.  Issippetetta suntta sunttado qonccisodaani go’ettiyo gaasuwaani merettiya phalqqetta
Qommoora daroto hassayidogadanikka issipetetta/ cita sunttay, coray shiqerettidi medhdhido issicita selle sunttadan qoppees. Hegadanikka cita selledan xeelliyowode selle sunttaduwaara, qassi cita giddon de’iya issi issi yaraa shaakkidi xeelliyowode cora sunttdotura maayeettees.
Leemisuwaa
1.	Amooy bar wurssetta qofaa biddiis. (cita selledan xeelliyowode)
2.	Zino yaray boottanaba sinttappe be’anaawu maacciis. (cita selledan)
3.	Woraaqiya kifile imatta xeegiyogan keehippe galatettiis.
4.	Nu be’iyowode zataay tiratiriyaa xelliyosappe kiyiidi barsoo zattees.
Oosuwaa 1.27: Kaalliya qofa-qashotu giddoppe suure sunttadota doorada daa’uwan xaafa
1.	Ha yohoy tana xeellees yagiya issi uri de’ikkonne hannaa 		 hasaayanawu lo’o wode. (ayyoo/iyyoo/etayyoo)
2. Qofa immanadanni Dureesonne Zaazooto oychchin, 		 doonaa pogennan leelidoosona(a/eti)
3. So assay ooninne 		 gofatuppe Karera wolqqani huqqunnana danddayenna.(i/a/eta)
4. Guutta Amarkkaane yeletaasaati 		  shoorotura doonaa koxxoosona. (i/a/bantta)
5. Amarida biittatun, Attumaasaati issoy-issoy 		 so asaa maddosona, qassi haraso,de;uwaa aquwaakka likkiyan shaakkidi ekkooso /laattoosona/ (Ba/Bantta)
-	Ha qommoora qonccissidoga bollaani  gujjyoobaynne, hagee sunttaduw phalqqetta metoy merettiyoy sunttaduwaanne aqonccissiy qaalaa qoncciyan yiggixeelliyobay baynna gishshataassa. Hewodiyan sunttadoy naa;aappe dariya qaalaata qonccissanawu kajjeeles woyikkomule ayba qaalaanne qonccissennani cogidduwan attiaggees. Hega malatiya bala qassi sunttaduwa bala yiggetta woyiko sunttaduwa yiggetta mooruwaa yagettees.
Leemisuwaa
1.	Iraadooniya kamiya giddoppe kessargada hega bayizza be;a.
3.   Jaagisossi aawi de;iyaaga otoruwan hayqqes,Idannatetta demmido gishshataasi.
2.	Qofa-qashoy Kuuyettiis, shin eti ago’aa yuushuwaan borinashsheennan ixxidoosona.
-	Ha qommoora de’iya heezzu leemisotuppe leemiso payiduwa
1.	isswaande’iya “hega” giya sunttadoy iraadooniya qonccissiya kaamiya qonccissiya eretenna. Naantto payduwan de’iya “I” giya sunttadoyikka jaagisa malaattiya jaagiso aawaa malaatiya erettena. Wurssrttan “eti” sunttadoy qassi aybanee woyikko oonanne Malqaatennaganne qonccissennaga zaarettidi qofa-qashuwa xaafana bessees.
-	Hega mala sunttado bala pagalanawu koshsikko nuuni oottanabay, sunttaduwa suure qonccissiya/malaatiya suntta gelissidi zaarettidi qofa-qashuwa Xaafana bessees.
Leemisuwaa
1.	Iraadooniya kaamiy giddoppe kessargada, kaamiya bayizza be’a.
2.	Jaagisossiaawi de’iyaaga otoruwan hayqqes,Idannatetta demmido gishshataasi.
3.	Qofa-qashoy Kuuyettiis, shin eti ago’aa yuushuwaan borinashsheennan ixxidoosona.
Kiitaa 1.28: Kaalliya Qofa-qashotun de’iya sunttaduwaa bala pagalanassi bessiyagadaani qaalaata gujjada,ashshada,woyikko laammada qofa-qashuwaa zaarettada xaafa.
1.	“Ellello quma keetta” giyosan,eti neeyyo/intteyyo mal’iya ushshata halotuni co immoosona. 										
2.	Uruutaa Dasanissi hege I wolwoluwaa mukeeettaay hanttara xekka gakkidooga yootaasu.										
3.	Pixiroossi timirtte keetta xomoosanawu biido gaasooy etia wolayttatto timirttiya maddana danddayiyo gishshataasa.							
4.	Taafano marccu michchees neena awudenne i issiiba ottiyowode.			
5.	Kaalliya-oosuwaa bollan eti ezggi-xeelayie bessiyogakka sumurukkidoosona.											
1.	Tocciya /Issiqaalaa zaarettiyooga/(ZAARETO YOHUWAA)	
-	Issiba xaafiidi woyikko hasaayiidi go’ennannemaddenna qaalaata zaarretti-zaarettidi go’ettiyoga tocciya woyikko zaareto yohuwaa getettees. Zaareto yohooyi siyanawu salettees, sheneyeesiinne keehi adussa gidiyo gishshawu nabbabanawuka lo’eennanne birshshettaykka suure erettenna. Haga malabalay merettiyoy qassi go’ettanawu bessiya qaalaappe aruwaa issiba go’eettiyogana. Ane simmikaallidi de’iya zaareto yohotanne eta gigissido hanotata be’oos.
1.	Nuuni daro quma shishshida, issoy-issoy manawu gidiya keena quma shishshida gidi nuuni qoppettees.
2.	Minnidi oottiyoga xallan hega kanchchiyan nuuninu holliya shocannwu danddayettees.
3.  Jaagisoy Keehippe ammanttiya asaa I aybanne worddo odi erenna.    
4.Ha wodiyan,tanni gigissiyobay hege taani oottiyobay jaappane bannawu gigiyoga.
5.Dirssa bollaara guppid kantti simmidi-yabagi-habagi wochchiyowode, naati     issi guuttashooqan de’iyoga eridoosona. 
Kiitaa 1.29: kaalliya qofa-qashuan tocce qaalaay woykko zaareto yohooy de’iyosa xeellada gigissaxaafa.
1.	Ne kushiyaa biradhdheta diitta qooriyan kaassiyoge ne siyanawu amottido cengurssa dittappe ezganaeu go’ees.
2.	Ta ishay orddenne gidenna lee’enne gidenna, I bana nagidoogadanikka,airzuwa kassawu maddiis
3.	Taani ta huphphen,ta ammanrttiyooge horoophphille ha’I nuuni de’iyo ha ooratta alamiyaa de’uwaa xuura laammis giyooga.
4.	Mereta sayinisiya xeelliyagan,oonierienttekka maayeettiyobay de’ana danddayees. hage mereta sayinisee 10tta kifiliyan de’iya yelaga naatuussi keehippe dexxees.
5.	Ee, tumakka,assibalanna ademmiyoy qaadana giyooga amarida asatu hayyo.
                                   8. Mankkaa-Maaraanne, shoraa xaayuwaa
?	Yohuwaawaa ,wodiyaa,cenggurssanne hegeeta malatiyageti mankka-maaraanne shoraara de’iya xaafo-era-qara billa giddon de’iya amarida ayfe yohtuppe issota. Hagetuppe gellidan issoy-woy-naa’aay bariyyo bessiya sohuwaa aggidi harasan gelikkonne barissiya sohuwaappe shirettikko he hanota Mankka-maaraanne shoraa xaayuwaa yagettees.mankki-maarinne shoribayinna xuufee casi suure nabbabtteenna, abirshshettay  eretteennanne i attaanawu halchchido kitaayokka kuushshaay de’enna.
?	Ha qommoora qonccissido ayfe qaalaata shirechchidi shoraa xaayssiyoge issiba nabbabiya woykko ezggiya asáis qirqqigidi siyidob, be’idobanne nabbabidoba haassayanassinne shaakkidi eranassi meto medhdhanaassi danddayees. Ane kaalliya leemisota xeelloos.
1.	Allaana kawotettaay oychchiis miishshaa minjjo keetta gadaawaanne a mazgabatikka pilggettiis.
2.	Nuuni un miiretu  ubbassi silkkiya dawalida,nne ubba imattatikka xeegettidoosona.(cenggurssa mmsxa.)
3.	Naa’uu sokkonddetu xaallay adhdhchidwode lambboora keeshiya loyttishiin.(wmmshxa)
4.	Nuuni ogiyaani eqqida,eti penggiya dooyyibida.(wmmsxa)
5.	Amooy macciis hega eti ooratta asaa halaytti ekkennadan yohuwaawaanne mucurettidageta nabbabana bessasa.
6.	Issoy oduwa woraqata nabbabiyowode,intte ayfe odotanne.
?	Ha qommoora de’iya leemisoy mankka-maaraanne shoraa xaayiidi xaafettidaga.nuuniha lddmisuwa xeelliyowode,1ro nne 2tto leemisso qofa-qashotuni oduwaa xaayoy bettees. Qofa-qashoti sitti giida tilla oduwaani dommidi shododdanne laazzantto oduwani kuuyeettidosona.
?	Hegadanikka wode mankka-maarraanne, shoraa xaayidooga 3tto nne 4tto qofa-qashuwan be’oos.3ttoy adhdhidaban dormid ha’i hanidaban kuuyiis,gossi 4ttoy ha’i hanidaban dommidi adhclhichihidaban kuuyiis.
?	Wurssettan qasi yohuwaawaa qooday mankka-maaranne shoraa xaayidoga 5tto nne 6tto leemisotun be’eetees. Leemisotun be’iiyo gadankka selle yohuwaawaatuni doommidi cora yohuwaawaatuni wurssees/kuuyees.Ane qasi hágaape garssaara suure xaafettida leemisota be’oos.
1.	Allana Kawotettaay miishshaa minjjokeetta gadaawaa oychchiis,amazggabakka pilggixeellis.
2.	Nuuni silkkiya dawalida un miireetus,nne xeegida imatataa.
3.	Nuuni ogiyan eqqido wode penggekka doyeettidoy.
4.	Amoy maaciis i ooraatta asa halaytti ekkennagadan.
Kiitaa 1.30: Oduwaan /cenggurssan,wodiyaninne yohuwaawaani woyikko 		qoodan merettida mankka-maaraanne shoraa xaayida 			shirechchuwaa gigissada zaaretta xaafa..
1.	palttasa imattaassi quma kaattaasu,nne mokkiyo keettaay kka sisan alleeqiis.											
2.	Kaassanchchatu citay shaafa sinttan de’iya annaciya dembba bidoosona nne alamiyani erettida annaciyassi baanawu de’iyoge bari huphphen keehi ufayissiyaba.									
3.	shachchan sjarooqiya citay layttappe issito yuuyiekkana assi halchchees,pala loiyanne ufayissiya mam’iyaa yuushshaassi boosona.						
4.	Junggee bari qofaan issi uri Xoqqa xeekka timirttiyaassi gelikko,eti mini oottana bessoosona llagues.									
5.	Addaara shorchchu giyaba siyaasu,nne kanatikka qassia siyanawu de’iyiidi,bocciyoga dommichchidoosona.									
                6.Duutti-Ashshiyo Bala
?	 Issito-issito erayissi gidi,koshshiya ayfe qaalaata qofa-qashuwaa giddoppe duuttid ashshettees. Hega mala balay qasi nuuyyo de’iya eraa pacaa,sheneho-maareho giyooga nne qofa –qashuwaa giddone’iyaa issi-issi qaalaati(peeshoti) naa’uu go’aaimmiyo ga akeekennaga qonccissi bessees. Aybanne gido shin, duutti-ashshiyo balay qofa siyiya, nabbabiyaanne xeelliya asáis kirqqigidi attiyo kittay gelennadani otees. 
?	Qofa-qashuwaa giddoppe duuxxi attidi ha balay merettanaadan oottiya geti kaallidide’iyaaqaalaata hegetikka.
?	Hegeekka, peesho qaalaata, geddarsso qaalaata ane kaalliya lemisotu loyittidi akeekoos.
1.	A, Kirqqaa: kaameta ubba kka siyida, haray attoshin baburiiya kka, shachchaa zulee teqqidooga.
 B, Suuriyaa : Kaametiubbaykka, haray attoshin babureekka,shachchaa zuliiyan teqettiddoga nuuni siyida.
 2.  A, Kirqqaa: carkkoy de’iyaage adankka hananaawu woyikko hachchigalla shachchappekka ya aadhdhida iita gidanawu de’ees.
       B, Suuriyaa: carkkoy de’iyaage hachchigallassa shachchaadan hananaawu de’ees woyikko ubba aadhdhida iita gidanawu de’ees.
 3.  A, Kirqqaa: yallisa ceeqettawusunne bonchchawussu baoosuwaa.
      B, Suuriyaa: yallisa ba osuwaa bonchchawussunne aani ceeqettawusu.
kiitaa 1.31: Gelanawu bessiyaasappe balaan duuxxi attida qaalaata etaw 		bessiya man’iyan kaaxada kalliya qofa-qashota gigisada xaafa.
1.	keettay popoonggiuttiis nne maskkoteti kinchchettidoosona.				
2.	Olida gawaratu yetta-durssa besuwaa sinttanaassi shoddi qaxaridoogaa siyaadii?	
3.	Keeshiya irzzuwa kaa’iya citaay nuugee ooppenne adhdhida mino,gello biíta-sa’aa giddon hara adhdhida minooy Xaayikko.							
4.	Ooratto bunnana siqawussunne bar yettan ceeqettawusu.				
5.	Kaaassanchchati tukke keettan de’iya sádiqa gonggiya sa’aay qammichchin bochchennadad astamaaretu gadaawaay maaciis.					






Naa’aantto shemppuwaa
1.	Muruta Menttuwaa xaafuwaa
2.1 Menttuwaa Birshshettaa
-	Issi selle huuphphe yohuwaan ketteni’idiya assiyaa qofa-qashotu citaa menttuwaa gettees. (Joylittle,1985)
-	Issi mera qofa-qashotu cittappe gididi kumetta kiita attanawu danddayiya mankka-maaraan xaafettida selle qofaa oyqqida xuufe menttuwaa getettees (yohanniis Abata, 2000)
-	Qofa-qashotu citaa gididi issi mala kiita oyqqida qaalaatuppe shiqerettida selle qofa qonccissiya xuufiyaa menttuwaa gettees. (Glenkko, 2001)
-	Hagappe qommoora be’idogadaninne hara xaafanchchatikka xaafidogadani gidikko, menttuwaassi bar giddon issi mala kuushsha yohuwanne kiita oyqqida dumma dumma birshshettay /qonccissoy/ de’ees. Gidii gidikkonne menttuwaassi de’iyaa naa’uu kulkka yohoti aybe gikko,
1.	Issi meray (eeshshaay) aassidi dichchiyaaga
2.	Issi yohuwaa /selle qofa/ aassidi dichchiyaaga.
Hega gishshawu menttuwaassi cora xaafanchchati cora birshshetta immikkonne xaaxi waaxin aayyo de’iyaa birshshettaay menttuwaa giyooge:
<< Issi selle qofa aassidi dichchanaassi danddayiya zuussaay de’iyo 
   qofaa-qashotu citaa>>
-	Ha qofa-qashoti qassi issi kumetta kiitaa attanassi danddayiyaa qofatu shisheretotaa gidiyoogakkaa doganaassi besseenna. Hega gishshawu issi muruta menttoy merettiyo meray wottaynne qottay maaraa mankkan kaaluwaa xeelliyowode hagadan xaafettees.
        * Qaalaata 
			*Qofata        
                                         *Qofa-qashota 
                                                                Menttuwaa
- issi selle menttuwaani naa’aanne hegappe dariyaa qofaa assidi dichchawu danddayetteena. Hega mala oosuwaa oottanaassi koyyikko naa’uu menttota xaafana koshshees.
Kiitaa 2.1: Kaalliya oyshata suure zaara
1. Menttuwaassi neeppe ne birshshetta xaafa.   						
2. Neeni ne birshshetta qommo baggara qonccissido hara xaafanchchatugara geddarssiyo wode dummatetti de’ii? Eee de’ees/ Chii baawaa.   					
3. Menttuwaa kulkka yohotuni neeni immiyo haayoy de’ii? Ane hodde qoncciyan qoore yeechchan qola.    										
2.2 Menttuwaa Baaso Macarata /kifileta
- issi menttoy shiqeretidi Mentto getettanadan oottiyaa dumma dumma
  baaso macarati /kifileti doosona hegettikka: 
A, Huuphphe yohuwaa
B, Ayfe Qofa-qashuwaa
C, Kaafiya birshsheta macara/qofata
D, Kuushshaa malaattita qofa-qashota/xaaxi waaxiyoga/
- Ero hode, ane menttuwa mentto gissiyaa ha qommo baggaara
 qonccissido dumma dumma oyddu mentto macarata /kifileta pilggidi be’oos.
2,2.1. Menttuwaa Huuphphe Yohuwaa
- Menttuwaa huuphphe yohuwaa giyooge menttuwaani attanaassi koyyido kiita /kulkka qofaa/ woyikko qassi yohuwaawaa gidanawu danddayees. Menttuwaa huuphphe yohoyi awudenne mexi issi qaalaa woykko issi qofaa ppeattin qofa-qasho gidanna. Hega giyooge menttuwaa huuphphe yohooy, he menttoy attiyo kiitaa yohuwaawaa suntta giyooga. Anne hagappe kaallidi de’iya Leemiso menttota be’oos.
1.	Aayee oyttaa
   Asaay worddotiyo koyro gaasooy wolqqama asaa milatanaassa. Wolqqama asageetettiyoge asana keehippe kafafissiyaba asa sinttan. Leemisuwaassi issi gallassi ta kareera ta lagge issoy adhdhiidi tana baso bullachchaa shoobbiis. Taani ta siqqiyookka ekkada yaana mala minttidi yootiis taayyo siqqiyaa xaayikkonne. Hara lagge qassi he bullachchaa banaassi takko yiidi ane ne siqqiyaa bullachcha banaayyo siqqiyaa xaayikkonne. Hara lagge qassi he bullachcha banaassi takko yiidi ane ne siqqiyaa bulachcha banaayyo giis. Aybannekka dagamma beyikke, hachchi taassi daro ottiyobaay de’iyogada aahottaas la taani maccana’a koyiyakko arippe lo’iyaaro arippe lo’iyaaro demikkina gaas Diga hannane siqqiya lo’ukku gada ta laggiya daganttada taayo eta sinttan ceeqettas. Shin aymadi eta sinttan minnikkonne simmada biittaa xeelaas.
Leemisuwaan be’idogaadan gidikko, menttuwaa huuphphe yohoti “Huuphphessadan” go’iiyooga xuufetuppe be’iida. Huphphe yohoti qantta qaalaani xaafettoosona, menttuwaan de’iya kiitaakka shishshi dankkidi ccuccumidi oyqqoosona. Qommoora de’iya Leemisuwa xeelliyowode, koyro menttuwaa huuphphe yohoy mexi naa’uu qaalaatun; qaassi 2tto menttuwaage mexi oyiddu qaalaatun xaafettidooga be’ettees. Naa’aaykka qassi menttuwaassi huuphpheessa baggara xaafettidoosona.
      Huuphphe yohuwaa ubba wode menttuwaassi huuphphessan xaafiyooge murtte gidenna, hega gishshawu issi issi menttuwaassi huuphphe yohooy de’iyosa xaafanchchaay murttees. Anee kaalliya leemisota xeella.
Kiitaa  2.2: Kaalliya menttotussi etaara zuussay de’iyo huuphphe yohuwaa xaafa.
 1. 							
- Bollaan dexxiyaaba xayssanaassinne pashkki gaanaassi go’iya ogetuppe issoy wolwoluwaan haattaa waadhdhiyooga. Delphphidi sirphphi gida abbaan balggo wodiyaan wolwolwaan shorooqiyowwode, sirphphi gida sohuwaani kafotu cenggurssa xallaa siyiyooge keehi ufayissees. Hega bolli qassi, carkkoy bayinna sa’aan loddigidi ziiriiyaani genddorettiya zulliyaa be’iyowode nemetooy ubbayne huuphphiyappe quceettibayees. Abba haattaas giddo colbbuwaan shaari bayinna salwaa xeellada bonggotta zin’ada wolwoluwaan shorooqiyooge woppu, gaabbi haashshuwkka oottees. Wolwoluwaan abbaa haattaa wadhdhiyoge de’olaytta ubbani neessi injjyaanne bal’anna immees.
2. 							
- Biratanne biratatu qotta-wotta pilggi xeellanaassi sayinisee eranchchati birata gomppa shaakkidi bessiya maykroosekoppiyaa go’eettosona. Ha xeelliyo miishsha giddo birata gelisiddinne qassi gaxi kessiiddi yagaa hagaara gatti xeelliiddi ayyoo de’iyaa qotta shaakkid eroosona. Birata pilggi xeelliyo maykrosekoppee birata miishshata X, Y, nne Z yafaraani yiggiyo wolqqan kumido hanotaara de’iya birata qottaa-wottaa pilggiyaa sayinisee miishshaa hodesimi, ha maykrosekooppee pilggi-xeelo keettaappe kareera ooso dembban go’ettiyoba gidikko keehippe minnonne eesuwan moorettennaba gidana bessees.
* Menttuwaassi huuphph yohuwaa dumma dumma hiillatun koyyidi demmanawu danddayettees. Daro asaay daroto go’ettiyo usuppun (6) ayfe hillati kallidi de’iyaageta. Hegeetikka: 
1. Guggiya giddoppe qoppidi pulttissiyoga
2. Issi assi baassi injjettiyadaani medhdhi ekkiyoga,
3. Issippe shishshidi geeddarssiyoga,
4. Yohotuppe koyyidi demmiyoga,
5. Intterenetiyaappe ekkiyoganne,
6. Asaappe oychchi zaaruwaan demmiyoga,
Ane kaallidi de’iya usuppun hillatu qonccetta be’oos.
1.Guggiya Giddoppe Qoppidi Pulttissiyoga /GGQP/
- Issi uray kumettaa xaaxi-waaxida yohuwaappe denddidi he yohuwaa daro macaratussi tarshshidi he qeeri tarshsheta macaratu giddoppe Huuphphe yohuwaa demmiyo ayfe hill/ogiya Guggiya giddoppe Qoppidi pulttissiyoga yagettees. Kaalliya Leemisuwaa xeella.
* Meddosata
        * So Medoosata 
			*Oyddu gediyara de’iya so meheta
							 *Gawarata
								          * Mara Gawarata  
   2.Injjettiyadan Assi Medhdhi Ekkiyoga
- Hage qassi issi assi bar dossiyoba, eriyoba qaaqqatiyaba, Meezetidobanne ottanawu danddayiyoba mankkan maaraani xaafidi xaatta huphphe yohuwaappe denddidi issi macara huuphphe yohuwaa demmiyo hilla. 
Ane Zaqaa 2.1Leemisuwaa be’ite. 
M.P	Danddayiyoba	Eriyoba	Meezetidobata/dossiyobata
1.	Tamaarissiyoga	Kaamiya laaggiyo era	Kuushiya irzzuwa kaassaa
2.	Awuninne de’ana danddayiyoga	Komppiteeriyan go’ettiyo era	Lemilem’aa xeelliyoga
3.	Ay wogaaranne maayeettiyoga	Dumma dumma doonaan haasayiyoga	Haattaa waraa
4.	Pilggetta oottiyoga	Misiliya medhdhiyo era	Medhdhi xaafota nabbabiyoga
5.	Kare biittata xomoosiyoga	Qalaamiyaa tiyoyo era	Citan tobbiyoyga/ zorettiyoga
- Ha qommmoora de’iya leemisuwaa zaraa giddoppe issi assi bar danddayiyoba xaaxiwaxido huuphph yohuwan doori ekkiddo, he wogga huuphphe yohuwaa macaran macaran tarshshidi issi huuphphe yohuwaa hagadaani demmana danddayees.
Leemisuwaa
Taani Danddayiyobata Xaaxi waaxida Ano Huuphphe yohuwaa
- Tamaarissiyoga				 - Pilggetta oottiyoga
- Awuninne de’ana danddayiyoga                   - Kare biittaa xomoossiyoga
- Ay wogaaranne Maayeettiyoga   
-	Zaarettidikka issi izzaawu bar danddayiyoba hagadani xunttidi keehippe matattiya huuphphe yohuwa demmana danddayees. Leemisuwaassi
Taani Tamaarissanawu danddayiyoba
           - Wolayttatto doonaa tamaarissiyoga(ynbburshshiyaani)
           - Paranjjato doonaa tamaarissiyoga(ynbburshshiyaani)
           - Amaaratto doonaa tamaarissiyoga(ynbburshshiyaani)
-	Wurssettan keehippe matattiyaa huphphe yohooy <<Taani wolayttatto Doonaa ynibburshshiyan Taamarissanawu Danddayayiis>> giyaaga
     3, Citan Geddarssiyoga
-	Hage qassi, issi menttuwaas keehippe zuussatiyaa huphphe yohuwaa demmanaassi woraqata issuwaa ekkinnekka dumma dumma yohota, hanotatanne woxxi-qaaxxabata xaafi-shishshidi, issuwaa issuwaappe tohossaara huuphphe yohuwaara dabbotiyaa qaalaata xaafiyoganne, hegappe denddidi keehi matattiya issi selle huuphphe yohuwaa demmiyo hilla. 
Ane zaraa 2.2 de’iya leemisuwaa be’ite
M.P	Asaa	Sohotaa/Man’eta/	yohotaa	hanotataa	Qofata /haayyoota/
1.		Nuso asaa	Hanxxooxo	Keehinddosiyo qumma	Alamiya irzzuwaa kallachcha	Salo-sa’aa xaaxiwaaxin 
2.		Niikoola manddoyeenttas assa 	Ta heera	Ooratta mayuwaa	Geluwaa ekkuwaa	Wodiyaa hanotatto
3.		Llilo ciilooshinttaso asaa	Arakka	Wolaytta qumaa	Gifaataa ooratta laytta	Wogaatto xeellabe’ada
4.		Booraaqo ombbamonttaso asaa	Shantto	Gifaataa ciishsha	Yeleta (ooratta laytta)	Itta asaatu qofadan
5.		Hamare baakko asaa	Tohossa Toophphiya 	Gazziyaa kaassaa	Bullachchaa aaxxaraa	Ta qofaadan (Ta sheniyadan)
Ha qommoora de’iya leemisuwaappe issiuray iss qofaa dafiekkidi he qofa dumma dumma macaratun tarshshidi wurssettani issi selle macarappe huuphphe yohuwaa doori demmidi muruta menttuwaa xaafanawu danddayees.
Leemisuwaa xeella ane.
		Taani dossiyo Assa ? Ano Huphphe yohuwaa
	Nuso asaa
					- Ta aawaa - Ta ishaa
					- Ta aayiyoo - Ta michchiyoo
					- Ta azinaa/ Machchiyoo
					- Ta na’aa/Na’iiyoo
Wurssetta Selle Huuphphe Yohuwaa <<Taani nuso asaa ubbaa giddoppe ta machchiyo /azinaa/ aaro dosaayiis>>
-	Attida menttuwaa huuphphe yohuwaa dooriyo heezu hillati ubbaykka issimala. Maxaafa, odduwaa worqatanne qeeri matseetiya nabbabiyoogappe, asaa oychchi zaaruwaappenne konppiteriyaappe demmiyo huuphphe yoho ottdi ekkanaassi danddayettees.
Ixxikko qassi hegeetun keten’i eqqidi hara keehi injjettiyaanne ushshachchiya huphphe yohuwaa dooridi menttuwaa murutissidi xaafanadanddayettees.
Kiitaa 2.3: Huphphe yohuwaa dooriyo hillatuppe issuwaa woykko naa’aa go’ettada usuppun huphphe yohota doorada menttuwa xaafanawu gigissa.
___________________________________________________________________	
-	Qommoora qonccissidogadanikka, keehippe aaho gidida “medoosata” yagiya huuphphe yohoy wolqqama mankkaa- maaraa xekkata kaallide keehippe xunttanne menttuwaa xaafana assi nuyyo keehi daro injjetiya huuph yohuwaakko laamettana danddayiis. Hega ottanaassi kanttido xekkati koyro “medoosata” giyaga “So medoosatukko” mehetukko- hegappekka fawaratukko, appekka wurssettani mara gawaratukko gakkanashin burchchida. Ha’I simmi <<Mara Gawarata>> yagiya muccurettida huuphphe yohuwaani muruta menttuwaa xaafanassi danddayettees.
Kiitaa 2.4: Kaallidi de’iya aaho Huuphph Yohota Muruta menttuwaa 		Xaafanaassi danddayissiya mucurettida huuphphe yoho ottada xaafa
1.	Erettida wottanachchata             6. Payyatettaa
2.	Bollaa mintettuwaa /Urzziyaa/    7. Paalliya qeeri do’ata /qefelta/                              
3.	Shemppuwa                                8. Timirttiyaa        
4.	Aaho deriya cenggurssa              9. Kaamenetaa
5.	Maayuwa shoraa-maaraa             10.Naata			
                                  Ano Qofa-qashuwaa
Huuphphe Yohuwaa Qofa-qashuwaa
-	Menttuwaassi gul’an de’iya bayra kiita cuccumidi oyqqida kulkka yohuwaa. Huuphphe yohuwaa qofa-qashuwaa gettees. 
-	    Aayo de’iya ayfe go’aay: Huuphphe yohuwaani de’iya ayfettiya kuushsha kitaa qoncciya kessi bessanaassaa.
-	Menttuwaa giddon ayfe qofa qonccissi bessiyogawu heezzu go’aay de’ees. Hegeekka.
1.Menttuwaa xaafiyo gina malaatees,
2.Huuphph youwaa likkidi qizzagees.
3.Xaafanchchaa halchchuwaa malaatees/qonccissidi bessees./
-	Huuphphe yohuwaa qofa-qashoti menttuwaa giddon banttana xaafiyage gelissidosan awunikka bettanawu danddayoosona.
1.	Gidoppeattin, menttuwa huuphphe yohuwaa qofa-qashoti: doomettan, Giddo colbuwaani, wurssettaninne, Doometta-wurssetan (Naa’uu sankka) bettana danddayoosona.
-	Doomettan HYQQy geliyowode, sinttappe kaafiya birshshettatuni aybi odettanakko, wurssettan geliyo wode qassi, qommoora birshshettan be’idobata ubba zaarettidi hassayanassi giddo colbbuwaani geliyage huphphe yohuwaa zaarettidi xeeganawu go’ees. Ane donttan gidduwaninne, wurssettan de’iyaagetu leemissuwaa kaallidi be’oos.]
Menttuwaa A) Huuphphe yohuwaa Qofa-qashoy Doomettan De’iyoga Doonaan pacciyo Gaasuuwaa.
-	Doonaani paaciyogawu heezzu ayfe  gaasooti de’ossona koyroy tamaareeti doonaa timirttiyani ay mala gidakkonne shaakidi eranaassa. Naa;aanttoy, doonaa timirttiyaani tamaareti demmido murutan eta yiggidi likkanaassa. Heezzaanttoy qaassi, issi-issi asaassi /tamari yaassi doonaani woyissaa keena eraay de’iyakkonne yiggidi be’anaassanne bessannaassa. Hegeeka qassi, gellidan issi issi izaawi doonaani woyissa keena eraara de’iyakko shaakkidi eranawu koshshees.
Menttuwaa B) Huuphphe yohuwaa Qofa-qashoy Giddo Colbbuwaani de’yoga
 Mattottidi kaamiya laaggiyogaa
-	Mattottidi laaggiya asaassi maacettida seeray ha’ikka laamettanawu bessees. Kase baggan de’iya seeray hega malaasaa domoochchiyaaga gidikkonne uyiidi mattottidi kaamiya laagiya asatti gattiyo qohuwaara mise gidenna. Mattottidi kaamiya laggiyoge hanttaara dangidiyoogadan xeelleettana bessees. Mattottidi laaggiya asaati 
    Hara asaa boollaani daro danuwaa gattoosona. Issi-issi eranchchati gidogadankka mattottidi naggiyagetti ogiyaan asaa sarotetta balbbuqo osonanne balbakkoosona. Asaa woridi woyikko dom’idi miishshaa qanxxoosona. Mishshaa qanxxisiminikka deshettida assi harggiyani barchchiya be’iyooge attenna. Hayqqidagekka bari de’uwaappe xaayees. Hega gishshataawu mattottidi laaggiyaa getawu seeray laamettidi wolqqama seeray yohooy xeelliyo kawotetta baggaara kiyidi eta uyimattottidi laaggiyogaappe teqqanawu bessees.
Menttuwaa C, Huuphphe yohuwaa Qofa-qashoy wurssettan de’iyoga
Maaraan eqqidi nagiyoge suure pirdda wogaadan aybissi xeeletti?
-	maccaasaay huqqunnettidi de’iyo Arabetu biittaani aywodenne attuma asaay kasetidi sinttawu adhdhidi tikkeetiya shammiyo zaal’e keettan eqqees, inggillzeenne amerkkaane biittan qassi, “kasetiyiidaay kasetidi mokettees. Moysettees” yagiiya xuufe assi go’ettiyo soho ubbani xaafettido gishawu oninne onasugi olidi sinttawu ahdhdheenna. Tohossa Awuroophpha heeran asaay oottanawu-zal’anawu maaraa nagiidi eqqibayiyooga mulekka dosokoona. Injjyaanne keehiyaasa demmanaassi issoy-issuwaara sugettidinne shirggishettiidi wolqqawaay woyikko peekkuwa ittidi peenuwaani punniya tammma laacciya amalanachchay sinttawu adhdheenna koyro qaadaa demmees. Asaa naatu eesshshaa pilggiya eranchchaati ha hanota xaaxi waaxidi maaraani eqqidi naagiyooga asaa naati suure pirdda wogaadaani xeellosona yaagidi xaafidoosona.
Kiitaa  2.5: Kaallidi imettida issi issi menttotussi huuphphe yohuwaa qofa-qashota demma.
1.	kawotettay ooratta seera kessiyoge minnibeyinna seera getettees kawo moconaattinne dere gishshaati aani tobbidi bootta seeraa ottidi minttana gakkanashin biitta ayssiyo seera getetteenna. Kawo moconatinne dere daanaati abollitobbisimmidi saamaa yeggoosona. Daro asaay, dannattinne kawo moconaati hagaa dooridoge moconatuninne dere dannatuni geyyidi erettana bessees. Issitonkka etan erettidi biitta ayssiyo seeraa getettidi macettida seeraay wurssettan kawuwaani Maacettidi issibiittaa ayssiyoo wolqqamanne minnida seeraa gidees. 
Huuphphe Yohuwaa Qofa-qashoy 							
2.	 Kaanaadaa biittan asaay issoy haraara co madettees. Biittan de’iyaa kumetta assay issoy-issuwaara coo maadettanawu guuyyee geenna. Bagga asaay bantta heeraan guutta maabaaraa essidi wolqqi bayinna assa maddosona, haraati qassi, wolqqama maabaraa kawoy erini essidi maduwaa koshshiyo ubba miishshaa ekkennaani commaddoosona.qassikka haraati, bantta laaggetanne shoorota, wolqqi bayinna ubba co maddoosona. Hega gaasooy aybe giikko kaanaadaa biitta asaay ubbaykka issoy-haraara issippe madettiyoge, zorettiyogenne issippe oottiyoge keehippe lo’o gidi bantta guugiyaan ammanettidi ekkido gishshasa.
  Huuphphe Yohuwaa Qofa-qashoy 						
3.Issi gallassa giddon 24 saate xaalaaliyaa de’awussu metoy ba neen okka waatada shakka-shakkada suure go’eettanakkonne. Unbburshshiyappe hoolliya shoccidinne woraaqa wottidi kiyaanawu koyiiyaa asii wodiyaa suure shakkidi go’eettiyo hill eranaage doorooy bayinna murtte qoofaa. Wodiyaa go’eettiyo bayira eraati kaallidi qonccidagetaa. Hegeetiikka: koyiruwaani neeni oottanawu danddayiyoogappe dariiya oosuwaa /ne wolqqappe daruwaa/ oottana gaada oyqqoppa. Naa’aanttuwaan nekuushsiyaani de’iyaa oosoti woqqa wodiyan wuranawu danddayiyaakko newodiyane oosuwaara gatta geddarssada yigga. Wurssettan qassi, oottanawu bessiyaaba ubba oottargaa wontto-wonttifeen be’ana gaada aggaagoppa. Dexxiyaba gidikkonne hachchi oottanaawu bessiyaabay oosettichchanawu bessees. Ayssi-peeshoy wodiya suure qo’ettiya asaatussi suutta morkke. Neenikka simii,wodiya suure qo’ettada unbburshshiyappe luxa loohadanne hoolliya shocaada wooraaqanawu danddayaasa.
 Huuphphe Yohuwaa Qofa-qashoy 							
Kiitaa 2.6: Kaallidi imettida menttottussi huuphphe yohuwaa qofa-qashoy bawaa. Menttotta loytta nabbabada huuphphe yohuwaa qofa-qashuwaa neeppe gigissada xaafa.
Huuphphe Yohuwaa Qofa-qashoy 							
   Tamaare naatussi koyro de’iya nibaabiya eeshshay bayira beera eta de’uwaan kaa’ees. Koyroppe doommidi lo’onne ziba nibaabiya eeshshay de’iyo naati unbburshshiyankka bantta timirttiyaa suure nabbabidi luxi loohidinne wooraaqidi kiyanawu aybanne barchchetokkona. Ziba nibaabe hara assi neena denttettiyoga naageenna. Assi barkoshshan bawu qanxettidi tishshigidi oottiyoo osoppeatiin. Nibaabiyan tishshi geennadan oottiya issi issi mettoti de’oosona. Hiyyeesatettaa, maaddiya assi baynnaganne h.h.malata. hegetuppekka adhdhiya hara metoti qassi, timirtte keettan kaafiya timirtte mishshati, minonne eraara gida gidiya asttamaaree baynnagaanne tamaare bar koyiyo timirttiyaa dooridi demmiyo qaada xaayidi tamaaranawu dosenna timitte kifiliyan co jaallidi golccattiiddi wodiya wurssiyoga.
Huuphphe Yohuwaa Qofa-qashoy 							
2.Hage awudenne nuuni injje duussaba /Bala’annaabaa denttidi tobbiyowode nu guugiya giddoyiya oyshaa. Daro barchche de’uwaa de’iyaa assay bari qaaday iitaa giidi qaada qanggees. Hege pacaay, mettoy ubbay gakkidooge qaadiitappe dendidaagana yagid ammanettoosona. Issi baggaara qassi, de’ooy injjettin munaasa de’uwaa de’iya asaayi ha injjed de’uwaa daro dafuridinne cawaattidi kessidooga bantta doonaa dooyidi markkattoosona. Ubba eti woygiyoona gikko: << xoonoynne injje de’ooy barissi de’iya wolqqanne era ubba gacci-go’ettidi ogiya kessida urakkoppe attin qaada naagiiddi utti bayida urakko mulekka shiqenna. Yeenna.>> yagoosona.
Kiitaa 2.7: Kaallidi de’iya huuphphe yohotussi Ayfe Qofa-qashuwaa 
              	xaafa.
1.	Komppiteriyaa go’aa:  								
2.	Assi barinan Ammanettiyo ogeta:							
3.	Shijjaara Sarbbiyoge Kaalettiyo Danuwa: 					
4.	Ezggi-xeeloy qeerinaata qohiyo zawaa: 						
5.	Bolla minttettoy nuuna aymaaddi?						
Birshshetta Qofata /Kaafeeta/
Issi muruta menttuwaa giddon, huuphphe yohuwaappenne kuushshaa yohuwaappe kare baggaara de’iya qofa-qashotti ubbay kaafeeta /Birshshetta qofata/ getettoosona. Kaafeeti, Ayfe yohuwaani de’iya qofa ubba birshshidi bessoosona. 
   Kaafeeti, Leemisoota, Malaatata, Naaqaashata. Missileetanne zaara-yafaran qonccida gaasoota gidana danddayoosona. Birshshetta qofati Ayfe qofa baazzaan gidin guuyye zokko baaggaara yuuyi adhdhi kaafoosona. Ayfe yohuwaa sintta baazzaara kaafiya birshshetta qofay Bayira Birshshetta qofa getettees. Zokkossaara kaafiyaageti qassi, sima kaafeeta getettosona. Naa’uu kaafeetu giddon de’iyaa dummatettaay, simm (qeeri) kaafeeti Bayira kaafetuppe arruwaa qofaa piiddi ottidi miccidi birshshi bessoosona. Kaalliya leemisota loyttidi akeeki xeellite

			Qeeri Naatu Seera Maaraa
Dumma dumma aawaati bantta naata dumma dumma ogiyaani seeroosona. Naati mooriyo- baliyowode, baggati wadhdhoosona, hege qassi naata masunxxisseesinne jjallissees. Haraati qassi, naati moriyo baliyo wode canccoosona. Hegaadan etti mooro payduwaan ubban kaali-kaallidi naatu bollan wocamikko naati hirgganinne siriyan kumidi banttananne banttaso ubban ammanaatuwaa xaayoosona.Issoti-issoti qassi bantta naati morido payduwaan ubban danuwaa oottidobadaan qodoosonanne naattussikka dabaa oottadassa yagidi yootoosha. Hegakka naati balidoba ubbabaa dabadaan xeellanadan ottees iitaa Amarida aawaati bantta naati issiba morikkonne balikko hara gallassi hegadan oottennadaan zoroosona. Zoree keehippe lo’o. Gaasooyikka naati dicciyowode iitaanne keehaa shakkidi eranaadan maddees.
Zaappatu Haggaazaa
- Zaappati bantta de’iyo heeraani de’iya asaassi daro dumma dumma haggaazaa haggaazoosona. Dabaa teqqoosona, qeeri naata nagoosona, mooranchcha hanqqettosona, metotida kaamiya laaggiyageettakka maddoosona.
-	Qommoora de’iyaa naa’uu menttotussikka kaafee de’ees. Naa’aay birshshettaa immiyo meray dummatikkonne issuwaassi issuwas birshshetta qofati de’oosona koyiro menttuwaani de’iya kaafeeti bayra kaafiyaanne simma /qeeri/ kaafiyan qonccidosona. Naa’antto menttuwaani de’iyaa kaafe bayira kaafee xalaalaani qoncciis. Menttuwaa giddon de’iya Ayfee qofaay keehi ciimma giddikko bayiraaninne sima kaafeetuni birshshidi qonccissettees; ciimatennaaga gidikko qassi, bayira kaafee xalaalaani qonccissettees.
Kiitaa 2.8: Kaallidi de’iyaa menttotaa nabbabada bayira kaafeetanne sima kaafeeta shaakkada xaafa.
Taani aybissi medoosatu kaashshaa xomoosiyana?
Beni taani naatettaan de’iyowode nu heeran de’iya medoosatu kashshaa xomoosiyo daro dumma dumma gaasoti de’oosona. Issi gaasooy, nuso aawaay, aayyiya, ishsha-michcheti ubbay issippe gididi ufayttiyo soho gidiyoge qassi bayra ufayssiyanne tana dosissiya gaasoo naa’aantto shammiyo qumaay, aayyiya shishshiyo ushshay. Laaxa kahuwa miyoba uyyiyobay keehippe wolqqamaba. Heezzaantto gaasooy, he sohuwaan taani be’iyo medoosata. He sohuwaani, suuyilateeti, Danggarsatinne dumma dumma do’ati oosona hegan de’iya do’ati ubbay keehi lo’iiyanne malaliyageta. Geleshshotu bay taayyo mulekka dogettenaa. Ha’i taani gasttadakka  he wodeba guuye zaarada qoppiyowode, nuuni he wode miyobay, uyiyobay, be’iyobaynne nuso asaay ubbay taayyo hachiidan hannees naatettabay aywodenne taayoo dogettenna
a) Bayira kaafeeti: 										
b) Sima kaafeeti: 										
Ta Ishsha Iita Eeshshaa
       Ta ishshaassi amarid iita eeshshaati de’oosona. Koyroy miiqquwaa demmoosan ubban olibayiyooga. Naa’aanttoy meeccidi geeshshido keettay melennan de’ishin caammaaranne urqqaara gelidi hemettiyoga. Hezzattoy bolla meecettiyo keettan samuunanne binnaana olidi kiyiyoga. Hara asaa iittiyabaynne sheneyiyaabay a mulekka iiteenna. Ta ishshaay ha iittaa eeshshaata diggidi hara asaaraanne banttaso asaarakka de’iyo de’uwaa loyttana koshshees.
c) Bayra kaafeeti: 									
d) Sima kaafeeti: 									
Kiitaa 2.9: Kaallidi imettida huuphphe yohotuni amppada ayfe qofa-qashoy bayra kaafeenne sima kaafee de’iyo muruta menttuwaa xaafa.
1, konppiteriyaa Go’aa:  									
2, Barnaani ammanettiyo ogeta:  								
3, Sijjaara sarbboy kaalettiyo Danota: 							
 4, Ezggi-xeelooy yoogata go’enna zaawaa: 							
5, Bolla minttetuwaa Aybissi oottiyo?							
Kuushsha yohuwaa/malaataa/
- Menttuwaa wurssettan koyiro qonccissido yohota ubbaa xaaxi-waaxiyaa qofata be’iyoge aywodenne meezetidoba. He xaaxi-waaxiyaa qofaa “Kuushsha yohuwaa” gettees. Kuushsha yohoy issito issito huuphphe yohuwaara misetees. Kuushsha yohuwaa giyoge, menttuwaani de’iyaa yohota ubba shishshi mucuridi qanttan xaafidi qonccissidonne hega oottanawu dummatiya qaalaata go’ettido issi menttuwaassi zaareto xuufiya /qonccissuwaa/ giyoga. Ubba wode gidana xaayikkone, daroto menttotussi kuushsha yohoy de’ees. Daro qantta menttotussi qassi daroto kuusha yohoy baawaa. Ane kaallidi imettida leemiso menttota logittidi xeelloos.
                                        	1ro Menttuwaa
-	Bazzo Akkirssay Amerkka woraa giddoni keehippe erettida mitta Gaasooyikka, Akkirssa xaaphphooy balgguwaani daro haattaa woomidi oyqqiyo gishshawu bone Akkirssay melenna. Akkirssassi de’iya ordde anooy bone haattay agiddoppe kiyennadan ottees. Daro akkirssatussi bonccooy baynna gishshaw hara mittatudan haattay penttuwaan kiyyidi xaayenna. Hara mittatuni bonccooy oottiyo oosuwaa ubba akkirssassi anooy ottees. Issi issi akkirssa sheshshati qassi puulunttan goozzettidagetaa. Ha hanotay akkirssati amerkka woraani de’iya hara mittatu ubbappe dummatiyanne malaaliyaa hanotan he bitta bazzuwa eqettiyo abbee de’iyooga bessees.
	2ntto Menttuwaa
-	Bironni uddufuntta layttaa tani oyqqishin ta aawaay hayqqidoge tana daro qohota gattiis. Koyyuwaanne miiyyee xaayuwaa gattiis. Ta aawaay hayqqido saminttatu giddon tayyo miiyyee paccidooga qoppiyowode ta aawaay paxxidinne hayqqosappe denddidi yanaaba milatees tayyo zaarettiyowode, taani keehi siqqiyo issi asaa xaayidoga ta naatetta laytta ubban qoppa qoppa ekkiyowode yashshees. Ay wodenne ta ayyiya issisa bada simmanashin saloy-sa’ay tana ekkagin ixxees. Wurssettan, ta aawaa hayqqoy tana woxxi qaxxabay ubbay oychchiyo qofaa wa kessiis. Ta aawaay hayqqichchido gishshawu ha’i ayyiyo maddanaynne zemppissanay ta xalaalaa gidiyoge taassi gelees. Hega gishshawu ta aawaa hayqqooy tana miiyyee baynna yashshanchchanne, de’uwaabay ubbay xeelliyo qofanchcha asa ottiis.
-	Qommoora de’iya naa’uu menttotunikka wurssettan yafarettida qofa-qashoti kuushsha yohota ha kuushsha yohoti menttuwaa giddon de’iya aaho yohota ubba shishshidi mucuridinne qanttan qachchidi zaareti qonccissidoosona.
Hegaassi naa’uu menttotussikka yohoy kuuyeettidoga malaatiya kuushsha yohoy kuuyeettidoga malaatiya kuushsha yohoti woykko kuushsha qofati de’oosona.
Kiitaa 2.10: Kaallidi imettida menttotaa nabbabidi simmidi issuwassi 		issuwaassi muruta kuushsha yohuwaa qofaa-qashshuwaa xaafite.
1.	Ameerikkane bazzooy medoosati de’anawu keehippe barchchiya bessiya hanttaara man’e gidikkonne, agiddon shemppoora de’iyabati bessidoosona. Akkirssa ballan de’iyaa kafotinne guttoti shafiya baanaa giddon moogetti uttida shooshshatinne korchcheti wolqqaama keraara duge haatta shaafay de’iyoosa zaattiyaa Ajatinne wushati sankkara durcca giddon gugiyaa moogiya geeggeti shararooteti kalamasooynne cora meray de’iyo medoosatinne paalliyabati ubbay he tamadan suullidi hombbiyan suraggiya baraninne bazzuwaani de’oosona.
-	kuushsha yohoy:- 								
2.	Eti uyyiyo lambbaa yesuwaa guuttanassi koyyido gishshawu ooraatta kaameetu qottaay kasegappe laamettana koshshees, koyro kochchooruwaani, kaamiyaassi de’iya wottay-qottay kasegappe guuxxanassi koshshees. Qassi deexuwaa xayssanawu, amarida biratata diggirggidi phoolya shombboquwa go’ettana koshshees. Koyroogappe ooratta qottara de’iya kaamettussi muruta xeekkan xooqqu gidi bettiya genddorettiyo gooma gelissana koshshees.
-	Kuushsha yohoy :- 									
3.	Keeniya yelaga annacanchchati adhdhida guutta layttatun keehippe wolqqaama daro sakettidoosona. Oydiya phphinuwaa kaa’iyaget bantta kuushiya. Horddofa hemetan annacettiyageti gulbbata kuushsha, durssanachchti qirbbaya kuushsha deshsettidi sakettidoosona. 800ttuppe biidi 10,000 taaguwaa gakkanassi de’iya aduussa sohuwaa wottanchchati ubba wolqqaama aaro harggidoosona. Dexxiya ba lookki xeeluwa annacettiya gatakka hegadan sakkiis.
-	Kuushsha yohoy:									
Kiitaa 2.11: Kaallidi de’iya menttuwaa shigichchada nabbabada huuphphe qofa-qashuwaa, Bayira kaafiyaa simaa kaafiyaanne kuusha yohuwaa qizaggada paydo xalla xaafa.
1. Taani yelettido manttiya /ambbaa wolqqaamanne malaaliya manttee oottiya daro meretati     de’oosona. Koyro kochchooro a yuushshuwaani de’iya ahoonne lo’iiyaa haattaa.
 2. Haray qassi ha haattaappe hepintta baggaara 175 tango/wara akkiya bittan mokkidi diccidanne adussa ballaara tarshshashshidi yanne hanne carkkuwani yobbattiya mittaa.
  3. Ofinttan ha mittaa bonccooy haattaa bolli qoqqofettidi telxxa meeccido hoommuwaa misatees. 
4. Qassikka, ha ambbaa manttiyassi hara baggaara gooba keray/dere de’ees.
5. Ay wodenne he deriya huuphphiya gi’iyoge hanttaaraba, gaasooykka, harchchissanawu danddayiya wloqqaama zaallaay de’ees.
6. He deriya/kera heeran mitti baynna gishshawu hahuwaara xeelliyo wode saluwa caddidaba milattidi bettees.
 7. Heezzantto malaaliyaabay ceeggida gooba wolaa.
 8. Geesaay 200 wara layttay /bare qassi 600 laytta gidana ha wolaassi.
  9. Ha heezzu meretati ta manttiya wolqqaama gissiyanne tumuppekka malaaliya meretataa.
			a) Huuphphe qofa-qashoy 				
			b) Bayra kaafeeti 						
			c) Sima kaafeeti 						
			d) Kuushsha yohoy 					
A)	1, Tamaareti wuqqenna mala Astamaareti tangguwaa ekkana bessoosona.
   2, koyruwaani adhdhida gal’a paaciyaa zaarettidi go’ettana 
      koshshenaa.
   3, issito go’ettido paaciya tamaare naati sohuwaara eriaggoosona.
   4, gal’a paaciya worqata issoy issuwaara geddarssi xeelloosona.
   5, ubba koyro layttan ottida tamaare guuyee zaaribeyinna paaciya 
      worqata zaarettidi ha’i immana danddayoosona.
   6, Astamaareti paaciya wodiyappe kasettidi issiba ootana bessoosona.      
   7, Tamaare naata issuwa-issuwa shaakkidi utissana bessoosona. 
   8, Tamaare xeellees/ be’ees giidi qoppena xirphphan eqqidi 
      astamaare wochchanawu bessees.
   9, Wurssettan, wuussay wolqqaama boshaa kaalettan 
      danddayiyoogakka minttidi yootana koshshees.
   10, Wuuqqishi be’ido urassi sohuwaarakka mela (zeero) immiaggana 
       koshshees.
   11, Wuuqqana kajjeliyaa uri de’ikko beruwaa efidi dumma paaccana
       bessees.
   12, Xaaxiwaaxin, wuussay gooba naata qohiyaa ooso gidiyo 
       gishshawu co’u gidi xeellana besseenaa.
a) Huuphphe qofa-qashoy 				
			b) Bayra kaafeeti 						
			c) Sima kaafeeti 						
			d) Kuushsha yohoy 					
Kiitaa 2.12: Huuphphe qofa-qashoy, Bayra kaafeeti sima kaafeetinne kuushsha yohoy dirxxi giidi keehi qoncciyaani erettiyo muruta menttuwaa 120 ppe darenna qaalatuni xaafa.
												
2.3 Muruta Menttuwaassi De’iyaa Eeshshaa
-	Muruta menttuwaa xaafiyowode de’anawu bessiya eeshshati issippetettaa, zuussaa/ Dabbotettaa, Giiga qotta, Coratettaa. Ha eeshshaati issi menttoy nabbabiyowode barchcheyennanni banqqatanadaninne qoncci beettanadan oottosona. Ane ubbaakka xeelloos.
1. Issippetettaa
-	Menttuwaa giddon issippetetta giyooge. Menttuwaassi de’iya ayfe qofaa kaafiya qofa qashota xaaxi waaxi oyqqidagaa qofa-qashotu issppetettay de’iyo menttoy issi ayfe yohuwaa halchchido sinttaa phalqqette yohoy baynnan maayeettidi issppetettan polees. A giddon de’iya issi issi qofa-qashoy ayfe /huuphphe/ yohuwaa kaafiyogappe hara aybanne phalqqetta medhdhenna.
-	Issito issito kaafiya qofa qashoti menttuwaa ayfe yohuwaa halchchuwaappe hallixxidinne halide kare bagi barqqidi phalqqettaa yohuwaa Medhdhoosona. Hega mala phalqqetta medhdhiyanne issippetettay baynna qofa qashoti “Torkkoshe qofa-qashotaa” getettoosona. Torkkosheti menttuwaasi de’iya qofaa issppetettaa laaloosona hega gishshawu menttuwa giddoppe sharaafaa kattaa giddoppe shoddiyogadan shodetidi kichchana bessoosona. Torkkoshe giyooge: laaleetta  woyikko phalqqetta qofaa giyoga.
Leemisuwaa:                        1ro Menttuwaa 
-	1)  Wodiya aataanawu go’ettiyoobati keehi lo’o 2) koyro kochchooro tamaarissiyaba gidana danddayees. 3) Leemisuwaassi, issi uraassi de’iya wodiyaa attiyo meezee maataafa shishshiyooga gidikko, izzawu daro biittaatu tarikiyanne biittatakka erana danddayees. 4) Naa’aanttoy, hara asaara gaytotettaa medhdhees. 5) Izzawu ufayti ekkiyosaa biidikka hara asaara gayttanawu danddayees. 6) 3ttoy issi izaawu wode go’iyaba ottishin aadhdhana bessees. 7) issi asaassi co attiyo wode de’ana besseenna. 8) wurssettan, amarida wodiya aattiyo meezee sinttana ooswuaa halchchishina he oosuwaara qaaday gattikko izaawu bari de’uwaani keehippe ufayttees.
2tto Menttuwaa 
1) dumma dumma gaasuwaani amerkkaane oosanchchati bantta oosuwaa laammoosona. 2) Dichchay barhuuphphen oosuwaa laammiyo gaasotuppe issuwaa. 3) unddenna oosanchchati keehiya xekka demmidi oosuwaa laammoosona. 4) Hara gaasooy qassi, cimaa asaa maddanassinne bantta huuphphiya payyatettakka nagana yagiyo gaasuwaani oosanchchati issi man’iyaappe hara man’iya deanawu biyo gaasuwaani sohuwaa laammidi bantta oosuwaakka laammoosona. 5) Denttoykka amerkkaaneti oosuwaa laammiyo hara gaaso 6) koyro oosuwaappe denttirgido oosanchchati banttawu demmido oosuwaani aybinine geliaggoosona. 7) Wurssettan, amarida asati qassi bala mooruwaa oottidi edatido gaasuwaani oosuwaa laammoosona.
    Qommoora de’iya naa’uu menttota xelliywode, koyro menttuwaassi issippetettay bawaa. Koyro mentuwaani 5tto maaraani de’iya qofa-qoshoy menttuwaassi de’iya huuphphe yohuwaa kaafeenna. Wodiya  aattiyo meeziyaayagiya huuphphe yohuwaappe kareeraa de’iyo gishshawu torkkoshe qofaqasho gididi attiis. Hega xalla gidennan menttwaassi de’iya issippetettakka phalqqees.
   Hara bagara qassi, Naa’aantto menttoy issippetetta nagidanne muruta mentto. Ubba qofa-qashotikka huuphphe yohuwaa kaafoosona. Hega gishshawu phalqqette gidida torkkoshe qofi bawaa.
    Xaafo qara-era-bilaa eranchchati heetidogadan. Menttuwaa issippetetta xayssiya phalqqettaanne torkkoshe qofa qashuwaa menttuwaa giddoppe shoddidi sharafadan wora oliyoogee menttuwaa issippetetta gigissiyo bayra hilla gidogadanikka, hamenttuwa gigissanawu ane huuphphe yohuwaa kaafeenini ixxidi phalqqetta medhdhiya torkkoshe qofa-qashuwaa 5tto maaraan de’iya gaxoqolloos. Yattidi kumetta menttuwaa zaarettidi xaafana bessees.
    Ane koyro menttuwaa gigissidi xaafidogaa loyttidi xeellite /be’te. 
1ro Menttuwaa (Gigissidogaa)
1) Wodiya attanawu go’ettiyobati keehi lo’o 2) koyro kochchooro tamaarissiyaba gidan danddayees. 3) Leemisuwaassi, issi uraassi wodiyaa attiyo meezee maataafa shishshiyooga gidikko, izzawu daro biittaatu taarikiyanne biittatakka erana danddayees. 4) Naa’aanttuwan, hara asaara gaytotettaa medhdhees. 5) Heezzanattuwaani, issi izzawu wode go’iyaba oottishin aadhdhana bessees. 6) issi asaassi co attiyo wode de’ana bessenna. 7) Wurssettan,amarida assati wodiya aattiyo aattiyo meezze sinttana oosuwaa halchchishina he oosuwaara qaadaay gattikko izzawu bar de’uwaani keehippe ufayttees.
Kiitaa 2.13: Kaalliya menttotaa shigichcha nabbabada menttuwaa issippetetta laaliyanne phalqqetta medhdhiya torkkoshe qofa-qashota qoxoma kessda yafara.
A. 1ro Menttuwaa
Tamaare naati awudenne bantta murutay moorettikko mootiyo ogiyanne hilla akeekana koshshees. Koyrottidi banttana tamaarissiyanne bessenna muruta ayfiya immida asttamaariya ara shiqi uttidi zoorettana bessees. Zooretay oyqqikko yoho ubbay hegan kuuyeetees. Zooretay oyqqennan ixxikko qassi timirtte kifiliya kaaleettiya gadawaakko shiqidi yotana koshshees. Gadaawaaykka maara pirddana xayikkonne pirddido pirdday mootiya tamaariya kalissana xayikko, mootiya tamaaree/ riya timirtte keettaa ayssiya sima huuphphe gadaawaannee timirtte allalletussi kiike gadaawakko bar mootiyo allalliya xaafi ekkidi xuufiyaani shishshanawu bessees /ssawusu/ Ha kiike gadaawaay barna koshshikko xeegi-shishshidi zooreta bessidi pirddees. Ixxikko, xuufiyan de’iya qofaa nabbabidi asttamaariya qofaakka siyidi simmidi oonanne zooretawu xeegennan pirddiganawu kumetta maataara de’ees. He pirddaykka minnidi oosuwaan pe’ees. 
    
B.	2tto Menttuwaa
- Haasaayiyo wode paranjjattoy taassi akeekettennan ixxiyo cora merati de’oosona. Koyruwan, daro qaalaati xaafettidoogaadan xeegettokkona, hegappe denddidagan, ooratta qaalaata nabbabiyoga tamaariyowode, woyigidi xeegettiyakkonne taayo mulekka akeekettokkona. Naa’aanttuwan qassi, paranjjatinne doonaa paranjjattuwaan dooyida asati haasaayyidi qanttiyooge taayo mulekka akeekettenna. Leemisuwaassi “What are you doing?” giyooge “Whachadoin?” giyadan hanees eti xeegiyowode. Hege taayyo qassi kirqqi giidi mule akeekettenna. Heezzanttoy, paranjjantuwaani doonaa doyidanne parnjjatussi daro dirattoy de’ees. Inggilizetu/ Birittanetu dirattoy hara paranjjatugappe keehi dummatees. Hega bollikka qassi issi issi asi bari yiido heerattuwa haasayiyo qaalaati de’osona. Wurssettan, wolayttatto doonaani eta birshshettay erettenanne baynnageeti paranjja qaalaa xalaalan de’iya qaalaati de’iyo gishshawu taayo shaakkada eranaassi mulekka akeekettokkona.      
                                                 C. 3tto Menttuwaa
Yunbburshshiyan tamaariidi bagga wodiya oosuwaani attiyoge keehippe go’iyaaba. Tamaare naati bantta loohiyo timirttiyaara gaytotettay de’iyo oosuwaa demmiyogee, eta sinttanawu go’iya meeziya demmanaassi, bantt erakka oosuwaan peeshshidi marccuwaa demmanaassi go’ees. He demmiyo marccuwaappe bantta timirttiyaa allalliya kunttanawunne banttana koshshiyaaba ubba shammanawu danddayoosona. Bantta loohiyo timirttiyanikka wozanappe yunbburshshiya tamaareeti balgguwaa shemppuwaassi so simmido wodiyaani qantta wodiya maachcha oosuwaa oottana danddayoosona.
Kiitaa 2.14: Garssaara imettida huuphphe yohutuppe issuwa doorada 120 qaalaatuppe darisennan qofaa issippetetta naagi oyqqida muruta menttuwaa xaafa.
		a) Toophohiya Asaay Wodiya Aybissi Maara Go’ettenne?
		b) Timirttiya Citan Nabbabiyo Go’aa
		c) Hanttaara Hashshiya /Jjallettiya-Dammettiyabata xayssiyo 
		  Hillaa.
2.Zuussaa /Dabbotettaa
-	Issi muruta menttuwaa garssan qofa-qashoti ubbaykka mankkan-maaraan issoy haraara dabbotiyonne shiqidi oyqqettiyo hanotay zuussa woykko Dabbotettaa getettees. Hega giyogekka issi menttuwaa giddon nabbabiyowode qofaappe qofaawu issi menttuwaa giddon sitti gidagaara issi qofaay nena tollu ottidi efiiddi-efiiddi kaalliya qofaani keessi yeggiyo hanota. Qofaatu giddon duuxaay baynna gishshawu, menttuwa halchchoy nabbabiya urawu eesuwaara geliaggees.
-	Zuussay holliya shocciyo ogeti 1roy, zarphphe qaalaatuninne qofatuni keten’idinne amppidi qofa-qashota issuwa haraara gattidi tukubuliyogana. Issippe tukettida qofa qashoti qassi sire bayinna dabbotetta medhdhi muruta menttuwaa yeloosona. Dabboyiya qaalaatinne qofati naa’uu shaahettida qofa-qashota shishshidi sigettiyogadanikka. Ha dabboyiya zarphphe qaalaati kaallidi be’iyoogeta.
Zaraa-yippa 2.1: Menttuwaa giddon zuussa medhdhiya zarphphe qaalaatanne qofata.
Gujettaa	Gaasuwaanne Gatiyaa	Geddarssawaa	Dummatettaa	Hanotettaa
Zaarettidi qassinne, -kka issi baggaara zaarin gujjin kaallidi hegappekka aaruwaa ya darissidi	-nne qassi giidogadankka ha be’iyogadan hega gassuwan kaalli kaallidi  yaanido (yaatido) gishshawu kaseppekka (benippekka)	He maaraani 
He meran milatissidi adan oottidi hegaadan issi meran	Yohuwan qassi gido shin attiyeggiyowode awudenne issoynne (mulekka) dummabaykka awuninne	Ee tumukka tumu yohoo bessogadan ixxikko qoppidoogattuwaa daroto heganne hegamala gaasuwaan

Mani’iyaa	Minttuwaa (Qopissuwaa)	Leemiso
Qonccissuwaa	Assidi Biddiqoncissuwaa	Xaaxi-waaxidi kuuyiyoga
-	Guyyeera
-	Sinttaara
-	Ubbasaani
-	Garssani 
-	Awuninne
-	Bollaani
-	Hefinttan	-	Zaaridi
-	Wodhdhi eqqidi /wottiyeggidi/
-	Sire baynnan 
-	Ottidoban
-	Tumuppekka
-	Bessiyonne koshshiyoga danikka	-	Leemisuwaassi
-	Bakuushedan (Baroottoridan)
-	Koyro kochchooro
-	Dummayidi xeelliyowode
-	Ha ekki-xeelliyowode
-	Hegetikka 	-	Haga gaasuwaani
-	Gegappe denddidagaani
-	Amarida gaasotuuni	-	Wursettan
-	Kuuyyettan
-	Ubbaa gattin
-	Xaaxi waaxin 
-	Muleera ubbay
-	Shisherettin 
-	qanttan
-	Qommoora qonccissidogadanikka zarphphe qaalaatus dumma dumma meray de’ana danddayees. Eti menttuwaa giddon xambbe mishshadan go’iyowode. Etuppe amaridageti koyro getettiddaba boolli gujjanaassi, haraati qassi dummayanaassi qassikka harati leemisuwaan qonccissanaassinne h.h.m go’oosona. Ane zuussa /menttuwaa dabbotettaa makkisidinne makkisennan xaafido naa’uu meraara de’iya dumma dumma menttotaa naqaashadan xeelloos.
1ro Menttuwaa
-	Nuuni nuuyyo de’iya muruta iradooniyan awajjidi erissiyooge ezggi-xeeluwaan bessiiddi awaajiyogappe aaro go’aara de’ees. Iradoone yafaraay keehippe lo’o (hirayso) gattiyan bayzettees.Issi  daqqiqay 750 biraappe guxxenna marccuwaa ekkees Ezggi-xeeluwan iradoniyan 9 adaqqiqa  go’ettanawu danddayettees. Iraddoniyan erissiyageti sohuwaara wayettennan oottibe’oosona shin Ezggi-xeeluwaa daro wodiya ekkidi gigissana koshshees. Iraddoniyan erssiyageta hiraysuwan demmana danddayettees shin Ezgg-xeeluwan oottiyagetu gate al’o. iradoone erissuwa nu murutaa shamiyageti awaninne ezggidi siyana danddayoosona shin Ezggi-xeelluwan hege hananawu danddayeenna.
2tto Menttuwaa
-	Nuuni nuuyyo de’iya muruta iradooniyan awajjidi erissiyooge ezggi-xeeluwaan bessiiddi awaajiyogappe aaro go’aara de’ees. Issibay aybe gikko, iradoone yafaraay keehippe hirayso gatiya bayzettees. Leemisuwaassi, issi daqqiqay 750 biraappe guxxenna marccuwaa ekkees ezggi-xeeluwaani. Hega keena marccuwaan iradooniyan erissiyageti 9 daqqiqa go’ettana danddayoosona. Hege keenaa ufayissiyage iraddoniyan erissanawu daroba acuwan gelennaga. Dummabay qassi, Ezggi-xeeluwan erissuwa oottiyagetussikka hara gujo marccuwaa koshshees. Hara go’aay, iraddoniyan de’iyaage erssiyagetussi guggi-xeeluwaa kaashshaay erssuwa daro wodiya gordi oyqqidi uttana danddayees shini riadoon ekaashshay sohuwaarakka erssuwaa ezggiyagetussi sissi aggee. Hega bolli gujjiyoge, numuruta shammiyageti iradooniya ezggiyo qaaday keehi daro. Ubbappekka qassi asaay iraddoniya awuninne uttidi, kaamiyan biidikka siyana danddayees shin Ezggi-xeelooy hega mala gidenna gishshawu asaay bar koydo wodiyaaninne sohuwaani ezggana danddayeenna.
-	Qommo baggara de’iya naa’u menttota wozanappe qoxxi xellikko, zuussay woykko menttuwa makkiso dabbotettay aykeena go’iyakkonne akeekana danddayettees. Ha naa’u menttotussi issi mala kulkka yohoy /ayfe yohoy/ de’ikkonne, etassi de’iya qottaa wottaa gigay dummatees. Koyrottidi be’iyo wode, 1ro menttuwaani xambbidi dabboyiya zarphphe qaalaati baynnagappe denddidagani he menttuwaassi toleelefa gidiyo gishshawu menttuwa qottay shalttatina shini naa’aantto menttuwa zarphphe qaalaati bessia soho ubban kobbidi xambbido gishshawu woykko qofatu zuussay lo’o minnidi dabbotidogappe denddidagaani menttuwaassi waattaay (tolee) tishsha. Hega gishshawu ha naa’u menttotuppe naa’aantto menttoy, keehi qonccee, shonggara de’iyabanne nabbabiya urawukka bessiya birshshettaa koyyidogadan immana danddayiya muruta mentto giyooga.
Kiitaa 2.15: Garssara imettida zaarphphe qaalaatuppe doorada kaallidi de’iya menttotussi kayye kalla kunttaa.
   1) Hegadanikka 	Gidikkonne --- wode xaaxi-waaxin  Leemisuwas
Honxxooxonne Asmara katamati /mantteti/ baasetta doommidoy hachchi xeetu layttappe kase baggaana. Paariise katamatuura geddarissiyo 			 ooratta katamaa /mantte/ ganaassi danddayettees. Honxxooxoninne Asmaraani de’iya asaaynne asa de’uwaa maaraay ubbay issi mala. 			 , Ha naa’u 			 Honxxooxon loossoy aduussanne wuttaalo shin asmaraani de’iya loossoy qanttanne tollu giida sintta 			 Ha katamati kexxiyo keettanikka issoy harappe keehi dummatoosona. 				 Ha dummatettati hanaa’u katamata zaannaqan xomoossiya asaa ayfiyan etawu de’iya issi mala meratuppenna hanotatuppe keehi adhdhidi bettoosona.
 2) Hegadan hanidogappe denggidagan    Hega gaasuwaan qanttan 
       Leemisuwaassi   Dummayi xeelliyowode  Aqi kiyiiddi
-	Daro wodiyappe kase baggan biinne co dukkiya laafa do’adan ppeattin hega keen caddi oykkidi hirggiyooba gidenna, 		    , wolqqaama eranchchatikka eta teqqanawunne xayssanawu baaxetibeykkona karido gishshawu 				 shkkeeriyaanne demmoosappe binnetu bollaani tunchchuluwa mirqqidi pilggetta oosuwaa eranachchati doommidoosona. 				 Wolqqaama unnooy daaro manttetuppe xaayissinne asaa naata woriyoga aggiis. 			 Shekkeere haa’ikka cora manttiyanni asaa oyqqidi bettees. 		 Garaanne gaxa toophphiya sohotun de’iya daro shaa’u asay ha shekkeeriya gassuwaani hayqqoosoana. 				 Biinniyaara olettiyo baaxiya bagga xoonidaba gidikkoonne, ha’ikka binniya patten nabada xeelliyoga aggidi minttidi oottanawunne shekkeeriyanne unnuwaa xayssanawu koshshiya cora oosooti attidageti nuuna naagoosona.
3. Ixxikko hegatto gidikkonne hemeran yaatisiminin gidoshin leemisuwa ubbaa-keehi   
Afriiqaan de’iya medoosatu allattati al’o meddosati biittaappe xaayennadan minttidi naagana bessoosona. Boota osoy 			 xayuwappe 			 1962 m.l giddon; de’uwan de’iyageti uddupun tammappe darana xayikkonne. Shankkanachchatuppenne goshshanchchatuppe naagettidi 			 suyilaalee saruwaa demmidi de’ees. 			 Daro al’o medoosatu sheeshsha gidiya dogaynne gaaraay Awaashshon de’iya toophphiya medoosatu allattan naagettidi de’oosona. 				 Harati qassi huuphphessaninne Balle deriyan de’iya al’o meddosatu ubbay shoray maaraay baynna zaanaqa xomoosuwaninne asaay eti shemppiyo mittaa qeexirggiogan sheefa gagetuttidoosona. 				 Meeteti ha medoosatu shmppuwaa itabappe ahshidi eta allattan woppu oottidi wottanassinne hagaa mala shori-maari baynna oosuwaa essanawu minttidi oottana bessees. 				 Nu al’o medoosati bittappe xaayanawunne keeniyaanne uganddaa 			 shooro bittaatukko goossanawu danddayoosona.
Kiitaa 2.16: Kaallidi deiya menttoti zuussa xambiyanne dabboyiya qaalaati baynna gishshawu muruta gidokkona. Eta murutissana danddayiya zarphphe qaalaata suure sohuwaan go’ettada menttota muruttissa.
1.Daro wotaa annaceettiyageti oyssa qumati xippa orddissiyoganinne mittiyogan  annaciya xoonanawu go’oosona gidi hada ammanettosona. Ha ammanatooy darissidi dexxiyaba tookki xeelliya. Daro oyssa-asho quma miyanne aaro quma daroto miya asatu heeran erettidaga. Irzzuwaa kaa’iyagettinne dexxiyaba tookkiyageti bantta dibbaa dichcho gidi darotoo oyssa qumaa moosona. Xippay hara bollatuppe aaro oyssa oyqqiyoge tuma shin;  daro oyssa miyooge xippay daro oyssa oyqqanadan oottees giyobassi aybanne naqaashi baawaa. Suure quma muussa. Pillggiya eranchchati giyoogadan, xippa minttiyanne orddissiyay daro qumaa miyoga gidennan daroto quma mankka-maaraa miiddi bollaa minttettuwa qanxxennan oottiyoga. Hega gishshawu annaciya oottiya assatti quma mankka-maaramiiddi bollaa minttettuwaakka hega bolli gujji ottidi bantta xippa dichchidi dibbara de’iya mino asa gidana danddayoosona.
2.	Dillano Bussa Amerkkanetu bittan erettida macca asa 1918 M.L a noorkkee yunbburshiyan achchaa akimeetettaa loohiyoosappe maccaasa gidiyoga gishata xalaalani yedetettada kiyasu. 1919 M.L kolombbee yunbburshshiyani bar amuwa polanaassinne achcha akimee gidanaasi timirttiya dommaassu. A koyro noorkkippe yedetettidooge maccaasa gidiyo gishsha xalaalaassa gidennan afirqqa kochchay de’iyo Amerkkaawe gidiyo gaasuwana. Minonne yuushsha qoppiya asa gidennakko, Bussa bari qofaanne bar amuwa hoolliya shoccanawu danddayukku shin bar minotan hoolliya shoccaasu. Bussa guuyyee gennan minnada nabbabawusu. 1923 M.L kolombbee yunbburshshiyappe achcha akimee gidada woraaqaa wottada anjjettasu. Achcha akimmeetetta daro layttaa oottada yelettosappe 104 bariya habittaan de’ada 1995 M.L hayqqaasu.
3.	Mutumuro medhdhi xaafoy daro dumma dumma meran qonccikkonne issoy-issoy dumma dumma nabbabiya asataa xellees. Beni wode mutumuro medhdhi xaafoy xaaxi waaxiyoy agaata kristtiiga, Edigaar allaano pooe ganne, Bonchchoo mantta Arttuur konnan Doylleega duwa xaaxi waaxees. Eta xuufee nabbabiya asaa daba-danuwa pagalanawu likke qaadaa immees. Darissidi xeelliyowode, Amerkkanni mooruwa-bala oottiyageta pilggiyo hilla bessees. Xaacetanne xaaceti mooranchcha- balanchcha asaa shaakkidi eranawu pilggiyo maaraa- mankkaa yootee. Ay wodenne xaaceti xoonishin bessees Beni wode mutumuro medhdhi xaafota misatiya ooratta mutumuro medhdhi xaafoti ha’I wodiyankka de’oosona.
-	Sunttadota go’ettid menttuwaa qofa zuussanne dobbotetta makkisuwaa gigissana danddayettes. Menttuwaa xaafuwaani suntta doti qofa-qashota zuussan-zussan xambbidi dabboyiya ayfe mishsha. Sunttadoti yohuwaawaa /suntta/ zaarettidi killbbennadan oottiyogan menttuwaa giddon de’iya qofa-qashota dabboyo osona. Kasetida qofa-qashuwan de’iya asa man’iya, woyikko harabassi ba gishsha zuussay de’iyo dabbo sunttaduwaa go’ettiyogan menttuwaassi de’iya ayfe kiitaa akeekana danddayettees. Ane kallidi de’iya naa’u menttota akeedi be’oos.
1ro Menttuwaa
-	Qooqe gidido gishshawu barna /dosenna/ shenetida gela’onaa’iya de’awusu. A qassikka issi bar laggetto na’appe attin hara asaa ubbaakka shenetawusu /dosukku/ ikka qassi ubba wodiyankka imatan de’ees ikoshsha ubba kunttana assi A issito yaa gaasu ayyo, “Taani ha alamiya be’iyakkonenakka gelana” gaasu. Issi gallassi qaadani ayfeti doyeettiyorini ubbaba xeellada be’a aggaasu bar laggetu waara ubbaa. A xeella simmiyorin sohuwaarakka, I hagaagan o oychchiis. “hekko ha’I alamiyaa ubba xeellaasa- be’aasu. Kase a hega mala gaada nnagabeyinna gishshawu qooqida ayfeti aageti o daganttidoosona. Kase ara de’idoba ubbaanne i iyo handoba-oottidaba ubbaa dogada Aayfetu xalla A xellaasu. Hegappe guuyyiyan yaagada zaaruwaa immaasu. <<Neeni qppqe asa godoup goshshawu taani neena gelikke>> gaasu. Yohuwan qassi i laggettoy <<Ta siiqeene Ayfetussi Ayyeeero, Beni etikka ha’i ta geeta shin.>> yaagiya dabaabbiyaa xaafiyorin zilaassa oyqqa aggaasu.








Heezzantto Shemppuwa
Darissuwa Xaafuwa
3.1. Darissuwa Aybatettaa /birshshettaa/.
Darissuwa giyoogee imettida qofa menttuwappe dariya shooqan aassi miccidi birshshettaa  paattidi qonccissiyogaa bessiya xuufiya. Ha xaafoy qofa shiishshi oyqqidi issuwappe dariya menttuwan qonccissiya xaafo qommuwa. Menttoti  darissuwa giddon gelo, giddonne kuuyettadan uttidi go'aa immoosona.  Lo''o darissoy bari giddon tuussa qofa haphphi oyqqiya gelo menttuwa, koshshiya naqaashata shiishshi qonccissiya giddo menttotanne kuuyetta menttota oyqqees.
3.2. Darissuwa baasota: Geluwa, Gidduwanne Kuuyettaa. 
Darissuwa xaafoy bari giddon heezzu baaso kifileta oyqqees. Hegeetikka geluwa, gidduwanne kuuyetta qofata. Kaallidi issoy issoy keehippe ciimmatettan xeelettees.
1. Tuussa yohuwa medhdhiyogaa ( Gelo mentuwa)
Menttuwagaadan darissoykka issi ano yohuwa yuushuwan naqaashaa minttidi xaafettees. He issi ano yohoy xaafo wogan tuussa qofa geetettidi erettees. Hagee tuussa qofay darissuwassi hum''o kiitay qoncciyo miishsha gididi gelees. Darissuwa nabbabiddi ha hu''uwa demmida uri darissoy aattanawu koyyiyo kiitaa qanttaara demmi aggees. Tuussa gididi gelida qofa aassidi qonccissanawu gidiyagaa keena menttoti geloosona. Qonccissiya menttoti daroto giddo heeran uttoosona. Tuussa qofay menttuwa huuphe yohuwappe dummatiyoy tuussa qofay huuphe yohuwappe keehippe aaho awushshay de'iyo wogaa. Gidikkonne issi maxaafawu de'iya tuussa qofaappe xuummees. Darissuwa giddon hara menttoti ubbay tuussa yohuwa qoncissoosona.
Darissuwa tuussa qofay keehippe daroto koyro menttuwa giddon woykko gelo menttuwa giddon beettees. Tuussa qofay koyro woykko gelo menttuwa giddon gelidi xaafiyagaa woykko nabbabiyagaa wuday issi yohuwa woykko ginan yedhdhi eqqidi xaafanaadan woykko nabbabanaadan kaalettees. Sinttappe aybi yotettanaakkokka naaganaadan oottidi nabbaboy yeemoyanaadan oottees. Hegaa giyoogee giddokko gakkiyoode yiya qofaa kasetidi kaayanawu (malanawu) maaddees giyoogaa. Xaaxi waaxiyo wode puula woykko yallisa  gelo menttoy garssaara qonccida heezzubata bessees.

1. Nabbabiyagaa yeemoyiyo oosuwa oottees.
2. Nabbabiya uraa koyro baaso eraa xekkaa bessees.
3. Nabbabiya uraa qofaa darissuwassi hum''o kiitaakko goochchees.
Yallisa gelo menttuwa minonne qoncce tuussa qofaara xaafanawu amarida eranchchati kaalliyageeta loyttidi eranawu koshshiyogaadan yootoosona.
-	Sittanne qoncce gidiya ogiyan xaafiyoogaa.
-	 Nabbabiyageetussi akeekissiya baaso (koyro) era immiyogaa.
-	  Keehippe meezetida qaalatanne shonddilla qonccissuwa xayssiyogaa.
-	Gelo menttuwa geeshshanne qoncce tuussa qofaara wurssiyogaa.
Ane garssaara imettida mino, qonccenne geeshsha tuussa qofa oyqqida gelo menttuwa xeellite. 
                          Menttuwa 1. 
Kolloojjiya tamaareti daroto sheneho giya, yedanne ufayssa xallaa naagiya dumma dumma keettaappenne aquwappe yiida fantta naata. Eta keettaa asay  eta de'uwawu koshshiyaba kunttiyogaadan, eta asttamaareti keehippe lo''iyanne qanttan geliya timirttiya immanaadaaninne tamaaretu de'uwa injjeyiya yamee woykko issipetettaa kibebeti etayyo ho'iyanne ufayssiya duussaa giigissanaadan naagettoosona. Gidoppe attin ha qonccida lo''iya hanotay ha''i  keettaa asaappe   imettiiddi de'iya maaduwara, kolloojjiya issi issi asttamaaretu giigenna timirttiya imuwaaranne naagettiya yametu oosuwaara dom''ettees. Tumaa yootikko, kolloojjiya naati daroy hiyyeesa,waayettiyabanne, acuwaawa xalla.                 
                          Menttuwa 2. 
Naa''u doonaawatettaa giyogee woygiyoogee? Hagee Inggilizettuwa naa'antto doonadan tamaariya naatussi eti barintta doonaa pogido doonan tamaarissiyo hiillaa giyogaa. Naa''u doonaawatetta timirttee heezzu hiillata  go'ettees. 
  Hegeetikka naati dariin erenna Inggilizettuwa akeekanaadan koyro doonan  birshshiyoogaa, naati bantta koyro doonaa loyttidi tamaaranaadan abbiya  kunttiyoogaanne timirtte keettan imettiya oosuwa poliiddi ootti besuwan bantta doonaa tamaaranaadan de'iya era kooliyoogaa.Ha heezzu qommo hiillata annaacissiyoode kooliyo hiillay amarida go'a xallaa immees.Tumukka ha hiillay naa''u doonaawatettaa timirttiya imuwa hiillatun daro metuwa
medhdhiyoogan eretttees. Hagaa mala timirttiya imoy Amerkkaa biittan Inggilizettuwa naa'ntto doonadan tamaariya naata dungguuxissees,haratuppe dariya giiraa oychchees, timirttiya imuwa oosoy gatiyankka dareesinne hegaane hegaa malatiya metota medhdhees. 
 Ooosuwa 3.1. Kaallidi imettida paca qofa qashota xeellada qantta darissuwa xaafissanaadan oottada giigissa. 
                    1. Hambbalaashuwa.
                    2. Kaamiya paalissidi laaggiyoogaa.
                    3. Barina ammanettiyoogaa.
                    4. Galla galla oosuwa.
                    5. Fanttatettaa.
Oosuwa 3.2. Ha qommoogeetuppe doorada lo''o tuussa qofa oyqqida yallisa gelo menttuwa xaafada bessa_________________________________________________
2. Giddo menttotaa xaafuwa.
Darissuwassi giddo heeray daro menttota oyqqees. He menttoti ubbay issoy issuwara mentto giddon de'iya qofa qashotikka issoy issuwaara  garssa dabbotettan oyqettoosona. Giddo heera xalla gidennan darissuwassi ubbasan de'iya menttotussikka huuphe yohoy de'ees. Huuphe yohuwa giyoogee menttuwa giddon de'iya qofa qashoti ubbay A paattidi qonccissiyoogaa. Menttoti banttawu qofa qashotun hegaadan diccidi shiiqeretidi darissuwa medhdhoosona. Ha hanotan darissuwa medhdhida menttotu huuphe yohoti darissuwassi gita maado qofa qashota geetettidi ekettoosona. Darissuwan giddo menttoti darissuwassi hum''uwa malaatiya tuussa qofa yuushuwan kuulumulidi A kiitaa puulayidi qonccissoosona.Tuussa qofa qoccissiya menttuwa huuphe yohoti merettiddi issi macaran teqettida tuma,ciimma qofatuuninne leemisotun koolettidaba gidana koshshees. Menttotikka dariis giikko issoy issoy ichchashaappe biidi hosppun qofa qashotuppe daranawu koshshenna. Etikka ubbay huuphe yohotun doommanawu koshshees. Hegaa gidennan ixxidi qofa qashoti ubbay dumma dumma qofaabaa yootikko giddo issipetettay de'iyo darissoy merettanawu danddayettenna. Darisso giddon de'iya menttota barkka eqqiyagaappe dummayiyaagee darisso giddon de'iyaagee kuuyetta qofa dariin koyennaagaa. Amarida eranchchati darissuwa giddo menttuwa xaafanawu garssaara de'iya kaaletota minttidi go'ettoosona.  

•	Ne darissuwa giddon go'ettiyo menttoti ubbay tuussa qofaabaa yootanaadan xaafada polana gakkanaashin neeni ekkada denddido tuussa qofaa baloppa.
•	Darissuwa qonccissiya ubba menttotussika huuphe yohoy daanaadan ootta.
•	Darissuwa giddon de'iya menttoti naa''u woykko heezzu qofa qasho xalaalan xaafettanawu koshshenna.
•	Darissuwa medhdhiya menttotu huuphe yohoy muleto koyro qofa qasho gididi salettennaadan issito issito wurssettan woykko giddo heeran uttanaadan oottiyoogeekka lo''o.
•	Darissuwa giddon de'iya menttotu payddoy daroto likettidi imettibeenna gishshawu salettennaadan gididi koyyidoogaa keena gidanawu danddayiyoogaa eranawu koshshees.
Ane garssaara leemisuwan imettida darissuwa xeellada giddo menttuwa hanotaa loyttada akeekka. Yaatiyo gishshawu 2ntto, 3ntto nne 4ntto menttoti darissuwassa giddo bollata gidishin koyroogee gelonne wurssettaagee kuushsha menttotta.
                      Ha wodiyan aakkidi beettiya panttatu buzo oosuwa meruwa yeemoy 			ikkonoomee dubba gidiina gidenna. Bariyyo ekki kiyidi un''ettennan go'ettiyo        
kuucaa demmanawunne so asaa awushshaappe kiyidi barina danddayanawu de'iya qofaappee denddidaagaan daroy laggiya sugettaanappe attin ubbabay injjetiina gidenna. Oottiiddikka issi ooso xallan wudokkona. Shemppo wodiya oosuwa bolli keehippe wudoosona.Issi baggaara timirttee attennaadan qarettoosona. Rokisanne Bradshaw geetettiya deretettaa timirttiya yamiya asttamaareenne gadaaway panttati oosuwan keehippe meeziya dichchanawu koshshees giidi daro asay palamettiyoodan yootoosona. Gidoppe attin  saamintta giddon tammanne ichchawu saateppe daruwa oottikko timirttiya oosuwa dogissiyoogan harati yedhdhi eqqidi palamettoosona. Hegaappekka daro bagga naati miishshaa xalaalaa gooddanaadaaninne milli'a duussaa meezetanaadan oottiyoogaa wottoosona Hegaappe denddidaagan daroti ankkoole ushshaaninne haraban hambbalaashettanaadan ogiya dooyes. 
Timirtte keettaa oosoynne timirttiyawu maado qaaxoti aduussa wodiya ekkidi oottikko fanttatussi sinttanawu lo''o de'uwawu ogiya dooyees. Daro tamaareti quma keettaaninne aaho gutaran oosettiya osuwassi shemppo wodiya yarshshiyo wode  asttamaareti tamaariyaba xayidi kifile giddon banttarkka attiyo metuwa ba'oosona. Yiya naati de'ikkonne naa''uban metootoosona: xalalidi yiida naata hiillan cimmidi tamaarissiyoogaanne so binkka wodee baynna naatussi so oosuwa immiyoogaa. Qassi asttamaareti kaallidi xeelliyo wode ha naati timirttiya maaddiya oosuwankka keehippe shaakkiiddi beettokkona. Hagee qassi sinttanaa de'uwa bolli barina danddayida un''uwa ehees. Tamaare keettaa ispportte citaynne issipetettaa citay kaa'iya naata xayiiddi de'iyoogee,wottaa ispporttiya citay woxxiyabaa qaxuwatiyoobaynne haray metuwa medhdhiiddi de'ees. Wodiya siitidi ha ubba oosuwa danddayidi ootti polanawu shirqqiiqiya naati qassi daafuraappe denddidaagan guutasan hargginne qohetti aggoosona. Leemisuwassi Penssilvvaaniya giyo biittan lo''o ayfiya ehaada kifiliyappe aadhdhanawu, daafuraydda erettida wottaa kileebiyan minnada oottiyanne saaminttan hasttamu saatiya oottiya geela'o na'iya goofiniya harggiyan oyqettada hayquwappenne paxaappe gidduwan de'iyogaa Gaazeexay ha giddon yootiis. 
Wolqqaappe daro oosuwawu hara iitatettay naata daroto beettiyaban ammanana malanne tumatettay darenna de'o wogawu aatti immiyoogaa. Issi issi keettaa asay oottiyoogee naati miishshaa go'aa eranaadan maaddees giidi qoppoosona. Hegee qassi ayba sireenne baynnan ubbasankka tumma. Tuma gidiyogee erettiyoy issi issi panttati oottidi demmiyo miishshan keettaa asaa de'uwa duussaa injjeyiyogaaninne sinttanawu bantta kolloojje timirttiyawu miishshaa maxiyogaana. Gidikkonne qassi mata wode pilgettay bessiyogaadan daro panttati demmiyo miishshaa allaxxiyo miishshatun leemisuwassi komppiiteriya shammiyogan, alleeqo maayuwa shammiyogaaninne dumma dumma kaassawu qanxxiyogan wurssoosona. Amarida panttati, aginan 1000.00 Toophe. Biraa demmiyageeti, ubba aybawunne un''ettokkona happi ootti ekkidi piskki ootti laalidi sinttawu xeelloosona. Daro eranchchati giyogaa mala gidikko ubba eti wonttonawu miyo qumawu, maayuwawu gittawunne, keettaa kerawu woykko keexuwawu bantta keettaa asay maaddana xayikko un''iyabay de'ikkokka suganawu danddeyenna de'o qommuwa hemetissiiddi de'oosona.

Xaaxi waaxiyo wode yeda de'iyageetuura gatti xeelliyo wode daro oosuwan un''ettiya panttati keehippe iita suusiyawu leemisuwassi sijaaraa sarbbuwawu, jimaa conchchawunne ankkoole ushshatussi qoncci uttidoogee akeekettiis. Hegeekka bantta oosuwan xalalida huuphiya pashkkissana giyo gaasuwan go'ettiyogaa daroti wottoosona. Xalalaykka kase beni wodiyan de'idi aadhdhidaagaappe ha wodiya asan daridi beettiyogee hirggissiyaba gidi uttiis. Miishshay de'iyo panttatupekka beniigeetuura annaaciyo wode ha''iigeeti suusiyakko gooshettiyogee keehippe paacciyaba allaalle.
Ha wodiya panttati timirttiya tamaariyo layttan oottiyo oosuwa likkiyaara oottidinne issippe gididi yiya iita miyyeta suure birshshidi oottiyo oosuwaninne oosuwappe beettiya demuwan ufayttanawu koshshees. Oorattanne zammaana de'uwa kaalliyogeekka dooroy baynnaba. 
Oosuwa 3.3: Ane neeni qommon 3.1. gelo menttuwa xaafidoogeetuppe issuwa doorada 		guuttaara heezzu giddo menttota xaafada bessa. 
	_______________________________________________________________
3. Kuuyetta/kuushsha menttuwa xaafiyogaa
Darissuwassi kuuyetta menttoy nabbabiya uray nabbabuwa wurssiiddi de'iyogaa malaatees. Kuuyetta menttoy bari eeshshan daroto geluwa heeran denddida qofata woga maado qofata zaarettidi tuussa qofaa hassayissiyogaaninne nabbabido hum''o yohuwassi wudaa immiyogan yirchchidi qofa qachchees. Lo''o kuuyetta menttuwa eeshshay qoncciyoy nabbabida uri kiitaa hum''uwanne xaafanchchaa sintta qofa akeekanaadan oottiyogaana. Gelo menttuwadan kuuyetta menttoykka nabbabiyageetussi ano ano qofata zirxxi oottidi qonccissees. 
Nabbabiya uraassi wuriiddi biyogaa mmalaatiiddi darissuwa kuuyetta menttoy kaalliya sintta qofata polanaadan oottees.
	1. Darissuwassi ano yohota gujjidi hassayissiyo oosuwa polees. Ha yohoy tuussa qofa 	      xallaa gujjiyogaa gidanawu danddayees.
	2. Aaho akeekaa zirxxi oottiyo kiitaa polees. Hagaa mala kuuyettay oosuwan pe'iyoy 	    darissoy meeziya, asatettaa, heeraanne issi mishshaa qonccissishin go'ettees.
	3. Aadhdhida kiitaa yiggiyo oosuwa polees. Hagee darissoy daroto issiba yiggi 	  	    xeellidi demmido naqaashan umppidi xaaxi waaxuwa immiyo wode go'ettees.
	4. Xaafee ooratta birshshetta qofa bariigaa wottiyo wode hagaa mala kuuyettaa 	       	    go'ettees. Darissoy issi metidabaa allaalle oottidi denddikko haraappe shiishshido 	    qofaa paattidi wurssettan metuwa brshshiya ogiya malaatiyo wode ha kuuyettay 	    wolqqaama beeraa kaa'ees.
	5. Sinttanaabaa kaayiyo oosuwa polees.Hagaa mala kuuyettay issibaa darissuwa  	  	    giddon loytti paattidi qonccissoogaappe guyye he eraappe denddidi sinttappe 	     	    hananabaa malaatiyogaa bessees.
	6. Loyttidi bessiyo oosuwa polees. Hagaa giyogee darissuwa giddon denddida qofay 	    palamissiyaba gidikko palamettiyagee bari immido naqaashaa gujji qonccissiyogaa 	     malaatees. 
Kuuyettay ay qommo ( qommon qoccidaageetuppe) gidikkonne nabbabiyageetussi darissoy wuriiddi de'iyogaa malaatana koshshees.Hagaa mala hoolliya shocanaadan eranchchati kaalliya kaaletuwa immoosona.
•	Darissuwassi gelo menttuwan de'iya tuussa qofa kiitaa phalqqiya kuuyetta gidoppo.
•	Hara allaga/ooratta qofa gelissoppa.
•	Iitabaa malaataydda hidootaa qanxxissiya kuuyettaa immoppa; he metuwa birshshana danddayiya qofa wottada kuuya.
•	Neyyo eray woykko xombbe miishshay guuxxidoogaa yootada maarota oychchaydda kuuyettaa immoppa; koyro ubbabaa giigissada gidya eray de'ikko doommanawu koshshees.
•	Qoncce kuushsha pino qaalata woykko paca qofa qashota (wurssettan, xaaxi waaxishin, wurssanawu efishin, kuuyettan…) go'ettada kuuyiyogaa daroto meezetoppa. Hiillan pinniyaba gidikko xuufiyassi puulaa immees.
•	Kuuyettaa keehi qanttanne qoncce ootta.
•	Darissuwa xuufiya ayyaanay kuuyettiyo wode laammoppa. Koyro ekkada denddido hanotan kuuya.
Ane garssaara leemisuwan imettida darissuwa xeellada kuuyetta menttuwa hanotaa loyttada akeekka. Yaatiyo gishshawu 2ntto, 3ntto nne 4ntto menttoti darissuwassa giddo bollata gidishin koyroogee gelonne wurssettaagee kuushsha menttotta
	Ha wodiya asaa naatu issipetettaa duussan paacciiddi de'iyagee dosa hayqquwa. Dere deretettan sha'aappe dariya asay pattenna harggiyan oyqqettidi hayquwappenne paxaappe gidduwan kaa'ettoosona. Hageeti ubbatikka asi oottido bolla kifiletun aakimiya maaduwan de'oosonappe attin etawu Xoossappe imettida wodee wuridoba malatees. Mule haa paxoosona giyo hidooti baawa. Hara baggaara Dottoreti immiyo maaduwa essidi eti hayqqidi shemppiigana mala oottanawu oosuwa bolli de'iya higgee eenenna. Gidikkonne iita gashetiiddi gam''ida asay bari sheniyan haqqanaadan maatay imettana koshshees.
Hagaassi koyro gaasoy akkamettiyo miishshay keehi daridoogaappe denddidaagan eta wolqqaappe daro. Hosttaaliyan issi galla zin''i pe'iyo gatee xeetu biraape daro ubba naa''aakka aggenna. Xaliya shammiyo miishshay hegaappe yaa dares.  Pilggettawu qanxxiyo birawu qoodi zawi baynnaba. Ha ubba metuwa tookkidi daafuriya hargganchchatu keettaa asay galla galla shemppuwa teqettidi de'ees. Hagee ubbay qoridi shiishshiyo wode so asaassi shayaappe wodhdhenna tooho gidiis.
Naa'antto gaasoy qassi harggissiya asay iita salettiyogaa.Payyatettaa oosanchchatu xallay olanawu ixxin hanettidaagaa keena kaafiya immoosona. Eta keetta asay kaafiyoy woykko naagiyoy eta xalla gidenna gishshawu haratussikka gidiyabaa demmanawu woxerettiyogeenne hayqqana haniyaba gidikkonne huuphessi tohossi aadhdhiyogee attennaba. Hegaara gayttidi gashee tokki /suuddi/ wottidoogaa xeellin siyettiya mishoy zokkuwape wodhdhennaba.
Heezzanttoynne keehippe wudidi xeellanawu koshshiya gaasoy qassi ha hargganchchawu paxo hidooti baynnaagaa.Hagaappe sinttawu paxidi asan gayttiyo garatiyo gezzetiyo heemmiyo zal''iyo hidootay etawu xuma. Eti shemppanawu birataa woykko lasttiqiya maaduwa  koyyikko qumaa maanawu doonaa dooyana xayikkonne bantta zariya dabbuwa shaakki erana xayikko paxan eta ooni qoodii? Leemisuwassi 1975 ML Karen geetettiyara xaliya mittada ankkooliya uya simmanne barina doga aggaasu.He wodiyappe doommada maashiniyan shemppawusu. I shemppuwa naagidi wottiday maashiniya. Hegaa yaanin de'awusu gaanawu danddayettii? Hegaappe hayqqoy kehiyaba malatees. I keettaa asay A naa'antto haa simmada payya gidanawu danddayennaagaa milxxi oottidi geeshshidi erees. Hegaappe denddidaagan bantta na'iya hagaappe hayqqikko hayqqada shemppaagu giidi shemppiyo maashine shodttanaadan Pirdda keettaa woossidosona. Pirdda gadaaway eta qofan maayettidi shodissin uddufun layttaa kaa'ettaa kaa'ettada 1985 ML hayqqada shemppaasu.
Ha''i etawu hidooti baynnaaga gishshawunne pala duussan tuggaa be'anaappe etawu bantta sheniyan hayqqiyo maatay imettana koshshees. Asatettaa bonchchuwaara hayqqiyogee keehi lo''o gidiyogaa ooninne dogenna.Hegaa gidiyo gishshawu hargganchchatu keettaa asay maashiniya maaduwan de'iya bantta yeloti woykko naati woykko dabboti maashinee shodettanaadan oychchiyo maatay imettana koshshees. Hegaa gidiko maashiniya maaduwan de'iya hargganchchay elle shemppi aggees. Harggiyawu koshshiya xalee, haggisiyagee xuuggiyo wodee, xaliyawu kiyiya miishshay ubbay soo gelidi atti aggees giyogaa. 
Oosuwa 3.4: Garssaara imettida darissuwassi kuuyetta menttuwa xaafa. 
Salo sa'a gufanttuwan keehippe daro macca asay shahaara duuttees woykko kessees. Macca asay shahaara kessiyogaassi daro gaasuwa denttoosona. Hegeetuppe amaridaageeti naata dishuwa metuwa yashshaa,gidiya miishshay baynnaagaa, shahaaray halchchettibeennaba gidiyogaanne qoppennan koyyenna asappe shahaaroba gidiyogaa.Gidoppe attin ay gaasoy de'ikkonne shahaaraa kessiyogawu gidiya gaaso gidanawu danddayenna.Macca asay shahaaraa duuttennaadan diggiyabatuppe amaridaageeti ammanuwa, issipetettaa duussan de'iya woyganddiyanne asatettaa guuggiya. Gaasuwa macca asay ayba giidi yotikkonne hageeti eeno gookkonna.
Macca asay shahaaraa kessennan agganaadan oottiya gaasotuppe issoy gophphe asatetta aquwa. Maccati bantta yelettibeennanne eti kessiyo metoy aybakkonne shaakki erenna galuwassi qoppanawu bessees. Ha yelettibeenna galotikka yelettidaageetudan de'anawunne bonchchettidi diccanawu kumetta maatay de'ees. Maccati daro baggi banttana dosiyogaappe asatettan qoppidi kuushshan gakkana bessees. Hara baggaara galoy ayssi yelettiyakko, dicciyakkonne aybissi xaliyan hayqqiyakko eriyobi baawa. Shemppuwa woranaappe hara daro dooruwa go'ettidi ha metuwa birshshana danddayettees.
Naa'anttuwan shahaara kessennaadan diggiya gaaso gididi shiiqiyagee Asaa na'ay merettido Xoossaa sintta qofa bessiya Ammanuwa. Ha sa'aa alamiyan de'iya ubba Ammanuwankka shemppuwa woriyogee maata gidenna. Shahaara kessiyogee shemppuwa woriyogaa gidiyo gishshawu. Oottidi beettikkokka bantta ammanuwa wogan edatiyogee attenna. Issi issi ammanuwa seeran shahaaraa duuttida macca asaassi  geelladan duutti simmikko Xoossa Ashoynne Suuttay imettenna. Ekkanaashiina gidikkokka nagaraa paaxidi bessiya edaa ekkidi poloosona. Ayba Ammanuwana gidikkonne shahaaraa duuttiyogee digettiyaba gidiyaba gishshawu macca asay shahaaraa duuttana koshshenna.
Wurssettan macca asay shahaaraa duuttennaadan diggiya gaasoy etayyo asatettan de'iya guuggiya. Issi maccaasiya shahaaraa duttido wodiyappe doommin I guuggee qoppiyoy A suure yeliyakko de'ana na'aanne he na'ay galla galla iyyo immiyo ufayssaa. Huuphee muleto ayssi oottidanaashsha giya oyshan kumees. Mule galla taani worido na'aa gaada qoppiyo gishshawu qofay dari dari biyo wode gooyyiyo hanotay ubbay merettana danddayees. Nagaraappe denddidaagan sinttappe yiya duussay ubbaykka xuidi beettees. Gaasoykka bari na'aa worida uri ay wode gidikkonne doganawu danddayennaagaa.
___________________________________________________________________________ 
Oosuwa 3.5: Guuxxiis giishin ichchashu menttoy de'iyo darissuwa neeppe kessada xaafa. 			Hegeetuppe issoy gelo menttuwa, heezzay giddo menttotanne issoy kuuyetta 		mentto gidanawu koshshees. Huuphe yohuwa neeppe doorada mino tuussa 		qofa gelo menttuwa giddon ano maado qofa qashota giddo menttotuuninne 		suure qoncce kuuyetta menttuwa wurssettan xaafiyogaa dogoppa.
___________________________________________________________________________
Oosuwa 3.6: Kaallidi imettida darissuwa loyttada akeekan nabbaba simmada garssaara 		        imettida oyshata zaara.
Naa''u doonaawatettaa giyogee woygiyoogee? Hagee Inggilizettuwa naa'antto doonadan tamaariya naatussi eti barintta doonaa pogido doonan tamaarissiyo hiillaa giyogaa. Naa''u doonaawatetta timirttee heezzu hiillata go'ettees. Hegeetikka naati dariin erenna Inggilizettuwa akeekanaadan koyro doonan birshshiyoogaa,naati bantta koyro doonaa loyttidi tamaaranaadan abbiya kunttiyoogaanne timirtte keettan imettiya oosuwa poliiddi ootti besuwan bantta doonaa tamaaranaadan de'iya eraa kooliyoogaa.Ha heezzu qommo hiillata annaacissiyoode kooliyo hiillay amarida go'a xallaa immees.Tumukka ha hiillay naa''u doonaawatettaa timirttiya imuwa hiillatun daro metuwa medhdhiyoogan eretttees. Hagaa mala timirttiya imoy Amerkkaa biittan Inggilizettuwa naa'ntto doonadan tamaariya naata dungguuxissees,haratuppe dariya giiraa oychchees, timirttiya imuwa oosoy gatiyankka dareesinne hegaane hegaa malatiya metota medhdhees. 
Naa''u doonaawatettaa timirttiya aattiyo hiillatuppe issuwa gidida de'iya eraa kooliyogawu koyro metoy  keehippe al''otettaa. Guutta giishin issuwappe biidi ichchashu laytta gakkanawu aaro timirttiya immanawu danddayissiya pinuwappenne abbiya kunttiyo hiillappe dumman kooliyo hiillay aaro miishshaa koshshees. Hegeekka tammanne heezzu layttaa tamaareti timirtte keettaappe gam''issiya miishshaa oychchees. Hankkootuppe hagee heezzu kushiya ekkees. Asttamaaretussi imettiya £30,000 damoozzaa gujo biraa dummatettan erettiya hiillay hagee naa''u asttamaariya oyqqida timirtte keettan xeellikko bari huuphessi £60,000 wurssi mittees. Tumukka keehippe guutta naa''u doonaawatettaa timirttee kifiliya hemetissanaagee hara likkaynne kifiliya hemetissanawu koshshiya miishshaappe dares.   
 Kooluwassi hara metoy tamaareta hara qiibaa qaaxxiya shaakkidi laggetuppe dungguuxissiyogaa. Timirtte keettay ha pirogiraamiyan xaafonne payddota shaakkiyogaa xalla gidennan de'ishin hara asaaranne hara wogaara maayettidi waani hemettanaakko loytti tamaarissees. Daroti ha naatu dungguuxay kifile giddo xalaala naati laaxa saatiyaninne shemppo wodiyan ubban issippe aattiyo gishshawu shaahuwa medhdhenna yagoosona. Gidikkonne naatu issipetettay ha''ikka pee'iyoy kifile giddon issippe oottiyanne qaaxxiya laggetu xallaara. Inggilizettuwa naa'antto doonattuwan tamaariya naata haratuppe shaakkiyo oosoy  naata harati dumma asadan xeellanaadan hegaappe aadhdhikko ubba oli agganaadan oottees. Leemisuwassi ta timirtte keettan Ingglizettuwa tamaariya naati Inggilizettuwan haasayidi kaa'iiddi dumma oydiya uttidi dumma xarphpheezzan moosona. Isppeenettuwa haasayiyageetikka hegaadan. Hegaa gidikko kooluwa timirttee kawuwan kaafettiya naata shaakkiya timirtte giidi kuuyana danddayettees.
Ubba kooluwa timirtte hiillaa asay ubba tollu giidi palamettiyoy aani tamaarida naati daroto ayfennaagaanne issipetettaa duussan maayettidi de'iyo eraa gixxennaaagaa. Leemisuwaassi naati Isppeenettuwan tamaaridi wurssikko eti Inggilezettuwa haasayiya biittan mule ooso demmanawu danddayokkona. Inggilizettuwan oosuwa koyyiyo oyshaa xaafanawukka tuggaa be'oosona. Oosuwan geliyakkonne he doonan imettiya kiitaa polanawu danddayenna gishshawu daroto ooshshay merettees. Hegaappe denddidaagan Inggilizettuwa loytti eridi oottiyageet woytettiyo wode harati guyye goodettoosona.
Naa''u doonaawatetta kooluwa timirttee naa''u dumma dumma gina palamaa kaalettees. Koyroti Inggilizettuwa naa'antto doonadan tamaariya naati bantta koyro doonan tamaariyo wode keehippe lo''o ayfiya bessoosona yaagoosona.Tumaappe haasayikko ha tamaareti bantta koyro doonaa tamaariiddi doomettaa heeran lo''o malatidi beettikkokka kifile giddo qantta gam''uwappe aadhdhidi adussa bantta oosuwa layttan iita metuwan gayttanawu danddayoosona.  Gujjidi, lo''o naa''u doonaawatettaa pino timirtte pirogiraamee naatu Inggilizettuwa haasayiya asaa matan Inggilizettuwa eraa mino gophphiyan tokkanawu danddayees.  Naa'antto bbaggati qassi naati Inggilizettuwan tamaarikko bantta koyro doonaa elle dogiichchoosona. Bantta wogaakka aybakko erennan attoosona. Gidoshin naata eta doonaanne woga tamaarissiyoy timirtte keetta xalla gidennagee ha qofa me'o guufiyan essees. Yaatiyo gishshawu Inggilizettuwa naa'antto doonadan tamaariya naati bantta koyro doonaakka bantta heeran haasayidi dichchana danddayoosona. Hegaa gidikko naa''u doonaawa gidana danddayoosona.
Tumukka dere asaa timrtte keettati naa''u doonaawatetta timirttiya pirogiraamiya hegeetikka pinuwanne abbiya kunttuwa hememtan Inggilizettuwa naa'antto doonan tamaariya naatussi immanawu danddayiyogee geeshsha. Gidikkokka dumma dumma gateti keehippe tooho. Giiraa qanxxiya asaa shayaa duuttiya pirogiraame gidiyogee issi baggaara wolqqaamaba.Hegaappe aadhdhidi dumma dumma doonaa tamaariyoga naata dungguuxissiyogeenne shaakerettiyogee doonaanne wogaa loytti tamaaranawu xubbees. Tamaarido doonaappe haran oosuwa demmiyo qaadaykka keehi guutta. Hegaa gishshawu imettiya timirttiyan naati go'ettiyo ogiya dooranaagee mule attennaba.
1. Ha darissuwassi ano kiitay aybee? ______________________________________
2. Ano kiitay tuussa qofan lo''idi qonccidee?    Ee/Akkay 
•	Ee giikko, awugaa qofa qashuwanee? _______________________________
•	Akkay giikko, yaatin waani qonccidee?_____________________________
3. Gita maado qofati darissuwa giddon awugeetee?
a)	______________________________________________________________
b)	______________________________________________________________
c)	______________________________________________________________
4. Ha darissuwawu kuushsh qofay de'ii? Ee/ Akkay
?	De'iyaba gidikko, ayba qommo kuuyettay?__________________________
?	Akkay giikko, ayssi xayidaba malatii?_______________________________
3.3. Darissuwa xaafuwa polo hemetaa xekkaa: Xaafuwappe kase oosuwa, Harxxetta     
        Xaafuwanne (xaafiyo wode) Xaafuwappe guyye oosuwa.
Xaafoy hara eraa qaratudan dumma dumma xekkata aadhdhidi polettees. Hara oosuwa hemetaa polo xekkadan xaafoykka barina danddayida xekkan dendduwan, gidduwaaninne wurssettan shaakettidi xaafettees. Yallisanne zirxxa darissoy qommon qonccidoogaadan heezzu xekkata wurssi go'ettidi xaafettees.(xafanaappe kase, xaafiyo wodenne xaafi simmin).  
1. Xaafanaappe kase oosuwa
Ha xekkay daroppe xaafanabaa qoppiyogaanine huuphe yohuwa demmi simmidi waati xaafanaakko halchchiyogan amarida wodiya ekkees. Ha xekkan issi tishsha xaafee polanaadan naagettiyaagee:
1. Huuphe yohuwa maxi shiishshidi gaccidi giigissiyogaa.
2. Nabbabiyay oonakko shaakidi eriyogaa.
3. Xuufiya kiitaa sintta qofa giigissidi wottiyogaa.
4. Asa ubbawu geliya doonaa qaalatu xekkaa dooriyogaanne
5. Xaafuwa wode go'ettiyo naqaashaa shiishshiyogaa.  
A. Huuphe yohuwa maxi shiishshidi gaccidi giigissiyogaa.
 Darissuwa huuphe yohoy doorettiyoy daro ogetanne hiillata aadhdhiina. Ha hiillatuppe amaridaageeti kaallidi uttidosona.
i) Qofan jaakirettiyogaa
ii) Eranchcha asatuura oychchi zaaruwa poliyogaa
iii) Shiishshido naqaashata citan zaggiyogaa
iv) Daro xuufeta nabbabidi naqaashaa ekkiyogaa
v)  Bariyyo de'iya eraanne meeziya go'ettiyogaa
Ay hiillanne neeni go'etta darissuwassi doorido huuphe yohoy kaalliya ano oyshata zaaranawu bessees.
	a) Ayba heeran taayyo kumetta eraynne meezee de'ii?
	b) Tana keehippe ufayssiya heeray woykko huuphe yohoy awugee?
	c) Taani nabbabidobaappenne asappe siyidobappe woqqa keenaa hassayiyanaa?
	d) Ha wodiyan nu heeran/ biittan/ hanettiiddi de'iya ooratta naqaashay aybee?
Huuphe yohoy gacettanawu koshshees giishin huuphe ubbanne aakkennaadan qassi ubbanne xuummennaadan xaafissiyagaa keenan zawayidi wottiyogaa. Hagee dooruwa wode naqaashaa gujjiyogan woykko qanxxidi denttiyogan gidana danddayees. Gidikkonne huuphe yohuwassi ekkidi denddido sintta qofaassinne nabbabiya asaassi injjetiyo hanotan polettees. 
 Oosuwa 3.7: Ne asttamaariya nabbabiya asadan qoppada qommon be'ido hiillata go'ettada guutta giishin heezzu huuphe yohuwa doora. Hegaappe simmada nabbabiya asaa ammanttidi ne oyqqido sintta qofa hoolliya 	shocanaadan giigissada gacca.
                         B) Nabbabiyay oonakko shaakkidi eriyogaa.
Nabbabiyay oonakko eranawu hanettiyabaa ubba loyttidi pilggiyogee koyruwan xaafe ay keena maado miishshata go'ettanawu koshshiyakko erissees. Naa'anttuwan xaafe nabbabiya asatu koshshaa woykko yeemuwa zaariya ogiya dooridi alissanaadan maaddees.
C) Xuufiya kiitaa sintta qofaa shaakkidi wottiyogaa
Issi darissuwa woykko xuufiya ayssi xaafiyakko bessiya heezzu sintta qofati de'oosona. Hegeetikka nabbabiyageeta erissiyogaa, ufayssiyogaanne ammanttiyogaa.Gidikkonne nuuni xaafiyo wode ubban simanne qeeri sintta qofati daroy deviyogaa doganawu koshshenna. Hagee bari huuphessi huuphe yohuwa dooridi gacciyo wode keehippe maaddiyogee erettees.Sintta qofa geeshshidi eriyogee xaafiyo wode merettiya ayyaanaa haasayiyagaa woykko haasaya zooziyaanne haasaya qommuwa dooridi go'ettanawu maaddees.
D) Asa ubbawu geliya doonaa qaalata dooriyogaa
Dendduwan shaakettidi oyqettida sintta qofa hoolliya shocanawu darissuwa xxafiyo wode qofettanawu bessiyagee asa ubbawu geliya doonaa qaalata dooridi go'ettiyogee keehippe koshshiyaba.Gaasoykka dumma dumma xaafuwa qommoy dumma dumma xekkanne qommo doonaa qaalata koshshiyogaa. Giiga qaalata dooriyogee suure doonaa qaalaa doorana xalaalaassa gidenna xaafuwa puulayanaagaakka gujjees. Haraykka qassi dumma dumma doonaa eranchchatussi koshshiya xekkaa eriyogaa. 
E) Darissuwa xaafanawu maaddiya naqaashaa shiishshiyogaa
Nabbabiyaageetanne sintta qofa shaakkoogaappe guyye de'iya gita oosoy xaafiyoba dagayanawu maaddiya naqaashata shiishshiyogaa. Nuuni darissuwa xaafanawu dumma dumma sohuwappe shiishshiyo naqaashata oyddu citan zagganawu danddayettees. Guugge pultto, dola tuma, qoppennan siyobanne issi issi leemisota giidi shaakkanawu danddayettees. 
Ha ubbatussi pulttoy geelladan:
1. Akeeka xeela.(observation)
2. Maxaafa keettaa
3. Eranchchatu haasayaa
4. Naqaashaa neettiya 
  Oosuwa 3.8: Neeni wontta bollan oosuwua 3.7 doorido huuphe yohotussi gidiya 		naqaashaa shiishshada coo laalettan xaafada ne laggetussi nabbabada sissa.	
___________________________________________________________________________
1.2. Harxxetta xaafuwa xekka (xaafiyo wode oosuwa)
 Ha xekkay darissuwa xaafe bari laaletta naqaasha qofata shiishshidi maaraa mankkaa oyttiyonne qiibaa sawiya ogiya oyttiyo sohuwa. Ha xekkan xaafee huuphe yohuwaaranne tuussa qofaara biya qofata aynne un''ettennan bariyyo yiidoogaadan sirphphi giidi woraqatan duge qolees. Xaafee ha xekkan dumma dumma moorota giidissidi xaafanaadan naagettenna. Mooroti leemisuwassi 
•	pitaliya mooroy
•	malaataa mooroy
•	qaalaa dooruwa mooroy
•	qofa qashuwa quxaruwa mooroy
•	menttuwa shaaho mooroy
•	qofatu kasiya kaaluwa mooroy
•	garssa dabbota / ohettaa/ mooroy
•	qofatu issipetettaa mooroy, h.h.m
xaafiya ha xekkan un''iyaba gidokkona. Aappe naagettiyagee xaafo xalaala. Hagaa mala xaafuwa polo hemetay daroto keehippe maaddees aybissi giikko hagaadan oottiiddi kaseegaappe ooratta qofa demmana danddayees, palamissiyaba denttana danddayees,gujo qofa medhdhanawunne kase xekkan denddibeennabanne ubbakka siyinne be'I erennabaa demmanawu danddayees. Hegaappe denddidaagan ha xekka eranchchati demo xekkaa giidi birshshoosona. Ha xekka xaafee mooruwassi aynne qoppenna bari guuggiya qofa abbaappe duuqqi duuqqidi duge woraqataa bolli gussi aggees. Hegaa gishshawukka ha xekkay yeda xekka geetettees. Dogettennan agganawu bessiyageeti xaafee qommon dooridi dendido huuphe yohuwa, gelo menttuwan tokettida tuussa qofaanne bari xaafuwa sintta qofa. Xaafe yeda de'ays giidi hageetuura beennabaa coo woraqatan makkiyaba gidikko phalqqettaa medhdhees giyogaa.
 Oosuwa 1.3: Neeni qommon oosuwa 1.2 xaafido laaletta qofatussi harxxetta xuufiya 		          xaafada bessa.
1.3. Zaarettiyo xekkaa (xaafi simmin)
Yallisa darissuwa xaafuwaassi wursseta xekkay zaarettidi xeelliyo xekkaa. Zaarettidi xeelliyogaa giyogee guppidobay de'ikko xaafi geliyogaa, moorettidabay de'ikko giigissi kanttiyonne geellattidabay de'ikko sittissidi zaarettidi xaafiyogaa.  Ha xekkan naqaashaa gujjiyogee, duuttidi denttiyogee, qaalaa dooruwan metoy de'ikko giigissiyogee qofa kasiya kaaluwan burqqee beettikko zuuqqiyonne malaatan de'iyabata geeshshidi suure malaataa go'ettiyogee attenna oosuwa.  Mooroy baynna xuufiya nabbabiya asaassi shiishshanawu baaxetiyo xekkay hagaa. Zaaretuwa xekkaa oosoy heezzu ogiyan polettees.
	1. Gomppaa(oyqqiyobaa) xeelliyagan oottiyo zaaretuwa
	2. Qofa qashuwa xaaxi waaxidi xeelliyagan oottiyo zaaretuwa
	3. Giraamere, malaata, wogga pitaliya go'aa,pitaliya mooruwa xeelliyagan oottiyo 	      zaaretuwa. 
1. Gomppaa(oyqqiyobaa) xeelliyagan oottiyo zaaretuwa
Ne darissuwa gomppaa woykko I oyqqiyobaa zaarettanawu kaalliya oyshata nerkka nena oychcha.
 A. Ta darissoy qofa issipetettay de'iyo hanotan xaafetidee?
?	Gelo menttuwappe doommada qofati issoy issuwara gayttiyogaa malaatidanaa?
?	Taani go'ettido ubba menttotikka taani ekkada denddido tuussa qofaa qonccissiyonaa?
 B. Ta darissoy dumma dumma xekkan gidiyagaadan qofatun kaafettidee?
?	Darissuwa giddon de'iya menttotu ubban maaddiya qofati suure de'iyonaa?
?	Wogga maado qofa shiiqidi kaafiya sima maado woykko paatetta markkati de'iyonaa? 
C. Ta darissuwa qofati suure kasiya kaaluwan waaxettidona?
?	Ta darissuwassi yallisa geloy, zirxxa kuuyettaynne suure huuphe yohoy de'ii?
?	Ta darissuwassi qoncce waatta hiillaa go'ettidanaa?
?	Ta darissuwan qofaappe qofawunne menttuwappe menttuwawu pinnaydda pino qaalata woykko oyseto qaalata go'ettidanaa?
2. Qofa qashuwa quxaruwa zaarettiyogaa.
Ne darissuwan de'iya qofa qashuwa zaarettanawu kaalliya oyshata nerkka nena oychcha.
A) Qofa qashotu giddon suure laggeyuwa go'ettidanaa?
B) Ta darissuwa giddon haasayiya uraa kiyiwoxxanawu issi mala go'ettidanaa?
C) Ta darissuwa giddon oosuwa poliya peeshuwa go'ettidanaa?
D) Ta darissuwa giddon de'iya qofa qashuwan zirxxa qaalata go'ettidanaa?
E) Darissuwa aassiyo wode nabbabiya uraa salettennaadan dumma dumma qommo qofa    
      qashuwa gelissidanaa?
3. Giraamere, malaata, wogga pitaliya go'aa,pitaliya mooruwa xeelliyagan oottiyo 	         
    zaaretuwa.
Ne darissuwan de'iya giraamere, malaata, wogga pitaliya go'aa,nne pitaliya mooruwa zaarettanawu kaalliya oyshata nerkka nena oychcha.
A) Ta darissuwa giddon dumma dumma wodiya malaatiya peeshota suure go'ettidanaa?
B) Darissuwa qofa qashuwa giddon de'iya ubba peeshoti bari keettaawaara maayettiyonaa?
C) Darissuwa giddon sunttaa sohuwan suure sunttaduwa kaalettidanaa?
D) Ta darissuwa giddon sunqquwa, penqquwa, dabboyuwa / oysetuwa/nne pino qaalata eta     
       maaran suure go'ettidanaa?
E) Dumma sunttatussinne sunqqotussi koyro pitaliya ubbasankka woggayidanaa?
F) Qofa qashoy ubbay wogga pitaliyan doommii?
G) Qofa qashoti ubbatikka suure malaatan kuuyettidona?
H) Kiyi woxxanawu go'ettido malaatati ubbay suure sohuwan gelidonaa?
I) Coratettaanne keettaawatetta bessiya qaalati suure xaafettidonaa? … h.h.m 
 Oosuwa 1.4: Ha wonttaasappe neeni qommoppe oottaydda yiido darissuwa wurssetta 		leefiyan xaafada kessa. Hegaa giyogee kase oosotun (1.2,1.3) neeni 			oottaydda yiido meeziyappe giyogaa.


3.4. Dumma dumma qommo darissuwa xaafiyogaa
Darissuwa giyogee menttotu shiiquwa. Menttotuugaadan darissoykka mexile issi tuussa qofaabaa qofaa issipetettaynne garssa dabbotettay barqqennan biddidi aassees. Naa''aa gattidi annaacissiyo wode etawu naa''awukka issisan issisan misatettay issisan issisan qassi dummatettay beettees. Ane xeelloos.
Menttuwa	Darissuwa
Menttoy ano qofa qashuwaara wogganne sima maado qofa qshotuuninne kuuyetta qofa qashotun merettees	Darissoykka tuussa qofa yuushuwan      gelo,giddonne kuuyetta menttota go'ettidi merettees.
Menttuwa giddon ano qofa qashoy kaaletodan ekettees	Darissuwankka tuussa qofa qashoy kaaletodan qoodettees
Menttuwassi ano qofa qashoy nabbabiya asa koshshaa denttettees	Darissuwassikka gelo menttoy nabbabiya asa koshshaa dentttettees
Maado qofa qshotun aakkees	Maado menttotun aakkees
Pino qaalata qofa qashuwappe qofa qashuwakko pinnanawu go'ettees	Pino qaalata menttuwappe menttuwakko pinnanawu go'ettees
Kuuyetta qofay daroppe hum''o kiitaa bolli wudees	Kuuyetta qofay hagan qassi tuussa qofaa bolli wudees
Menttuwanne darissuwa xaafoy issiban issiban misatiyaba gidikkonne bantta oyqqiyobaaninne aahotettaa zawan dummatoosona. Nu koshshay hagan eta misatettaanne dummatettaa paattiyogaa gidenna. Ha timirttiya kifiliyan nu sintta qofay dumma dumma qommo darissuwa waati xaafanee giyogaa. Nuuni go'ettanawu danddayiyo heezzu ano ogeti de'oosona. Hegeetikka qonccissuwa, ayyooha(aadhdhidaba yootuwa)nne bidetta darisso geetettoosona. Ane issuwa issuwa denttidi xeelloos.
1. Qonccisso darissuwa (Description)
Qonccissiya darissuwa xaafo hiillay shemppoy de'iyoba medhdhidi bessiyogaa mala. Xaafee bari huuphiyan de'iya misiliya nabbabiya asaa huuphiyan medhdhidi bessanawu misiliya kessiya qaalata dooridi xaafiyo hiilla.He misilee bessiyoy asa (meraa, geesaa, orddetettaanne lee'etettaa), mehe woykko issi miishshaanne heeraa( sinttappe guyye,guyyeppe sinttawu haddirssappe ushachchawu, bollappe garssawunne garssappe bollawu gidanawu danddayees. 
Ha darissuwa xaafuwan wontta denttidoogaadan wolqqaama qaalata dooridi xaafeettees.
Ha darissuwa qommuwassi dumma eeshshay go'ettiyo qaalati ichchashu besi bollatun geliyogaa. Ha wodiyan alamiya asay bari yuushuwan haniyabaa bantta besi bollaa go'ettidi shiishshiyo gishshawu qonccissiya darissoy hegaa bollan wudees. Hegaa giyogee xaafiya sawiyabay nabbabiyagaa sawanaadan, xaafiyawu beettiyabay nabbabiyagawu beettanaadan,xaafiya mal''iyabay nabbabiyagaa mal''anaadan, xaafee siyiyobay nabbabiyagawu siyettanaadaaninne xaafe bochchidobaa nabbabiyagee bochchanaadan oottiya qaalata dooruwa bolli keehippe wudees. Hagaadan ottidi huuphiyan nabbabiyobay misiliya medhdhidi beettikko ha darissuwa qommoy qonccissiyagaa.
Qonccissiya darissoy immiyo go'aa baasuwan daro qommo xaafuwa hemetan go'ettees. Hegeetikka medhdhi xaafuwan, danttuwan,ayyoohan(aadhdhidabaa yootiya haasayan/taarikiyan),de'o ayyoohan, saynise qonccissuwaninne buzo zal''e oosuwa xuufiyan go'ettiyogaa. Hagee qassi issibaa oottanaadan kaalettiya xuufiyaninne erissuwan,lo''o giidida haasayanikka gelidi maaddees.
Bollan naa'antto menttuwan qonccidoogaadan qonccissoy keehippe gita wudan guugge giddo misiliya meruwa oosuwa oottees. He misilee asaagaa, mehiyagaa, sohuwaagaanne hara miishshaagaa qara ayfiyan xeellidi medhdhiyogaa gidanawu danddayees. Hegaa gidishin qonccisso darissoy qonccissiyobaa geeshshidi nabbabiyagaa besi bollaa kifiletussi matissidi bessanawu koshshees. 				                
Issi issi doonaa eranchchati (J. Harris nne A. Moseley,200) yootiyogaadan zirxxa qonccissoy kaalliyageeta bari giddon haphphi oyqqees. Zirxxa qonccissoy oyqqanawu bessiyogee:    
	 1. Qoncce sintta qofanne gita maado qofaa. Gita qofa qonccissoy geeman woykko    	      sittan gidikkonne besettana koshshees.
	 2.  Besi bolla bochchi ekkiya qonccissuwa. Xaafee asaassi ayfiyan xeelliyogaadan 	      be'idi, hayttan siyiyogaadan ezggidi, inxxarssan laacciyogaadan mal''ettidi 	         	      kiitaa misiliyan xeellanaadan oottidi xaafees. 
	3. Dola tuma naqaashata. Dola tuma naqaashati daroto nu xaafidi yootiyo allaalliyassi 	    imettiya wudaa bessiyogaa xalla gidennan besi bollatun gelidi misiliya bessoos.
	4. Zirxxa geeddarssuwa naqaashata. Nuuni xaafiyoban gidin haasayiyoban naa''ubata 	    gattidi geeddarssiyo wode lo''o misilee huuphe giddon merettees. 
	5. Suurenne yaaqi yaaqenna qoncce utettaa. Qofa qashotu woykko menttotu utettay 	      nabbabiya urassi qonccennan ixxikko nabbabiyobaa akeekana danddayenna.Ha 	      utettay issibaa qonccissishin polettido wodiyanne sohuwa kasiya kaaluwan gidana 	       danddayees. Ixxikko qassi issibay immiyo go'an daro go''iyagaa, sima 	  	 	      go''iyagaa,keehi guuttaa go''iyagaa geetettidi immiyo go'aa kasiya kaaluwankka 	      issito issito uttees. 
Ane qonccisso darissoy waani xaafettiyakko akeenawunne bari giddon aybaa aybaa oyqqiyakko paattada xadeera de'iya darissuwa akeekan nabbaba. 
Ta aawaa aayee muussuwara tana yeriyo siiqoy A tanan gayttiyo wode I som''uwa poo'oy ta de'uwassi dumma poo'uwa medhdhees. I baggaara tassi ubbabay geeshshannne sawiyaba. Taani guuttan de'iyo wode I eeshshaappe darobaa tamaaraas. 
Taani godattiyo, ta aawaa ayyiyo, koyro eridoy taani laappun laytta na'atettan de'iyo wode. A uttiyo wogga zemppo oydee garssa baggaara dorssaa calay hiixettin zokkoy zemppiyo baggay bulla meray de'iyo meego maayuwa curqqan goozettidi sholttu giidaagee uttanawu attoshin xeellanawu lo''ees. Hegan sholttu gaada uttada adussa hinddiriitan muqaaddaa malatiya puuttuwa suqqiyo wode haddirssa kushiyan suqettiya puuttuwa xoqqu oottada ushachcha kushiyan hinddiriitaa simbbirada carkkuwan yedda aggiyo wode suqettiya qunccuutiya lee'etettay garssan simbbirettiiddi kuulumuliya hinddiriitan duuxxennaagee keehippe maalaaliyaba. I kushiyan biradhdhiyappe biidi hashiya gakkanaashin pude micettida xaphoy iyyo som''uwaara duge gacuwan woxxida tukettaappe dummatiyobi erettenna. Taani isoo koyro ta aayeera yaada penggiya qoxxin xuummi uttida ayfiya issito kushiya gomppan so'a simmada tana demmanne eqqa denddanne idimaa liphphi oottidaaroshin tawu gacuwan yeruwa xorphphu ootta aggaasu.
Hanno gakkanawu ibaappe tawu dogettennabay A zin''iya arssaa heera geeshshatettaa.Arssaa yuushuwa ayfiyan geli qum''iyabi de'ennaadan geeshshatettan naagawusu. Qammi maayada aqiyo zo'o macaray tolkku giido goojaame bullukkoy laytta maayettoogee attoshin saatay woxxobakka malatenna. Moqottaa ceegaappe masetti giigida borkkottay suuttaa malatees. Garssan hiixan de'iya bootta booraa galbbaappe qaacettidi giigida irppanee muqaaddaa malatiyagee shukettenna wode booray hegaadan booxxenna giissees. Denddaydda bollaa sohettiyo looxiga miishshata oyqqida gosee huuphessan guuttaa xoqqu giidi godan kaqettidaagee cima asaa minjja gidiyogaa erissees. Hageeti ubbay heeraa puulayanawu go'ettidoba gidiyogaa A haasayiyogee taani hachchi siyidoba malatees.
Godattee darkkon gubeezzida tukkiyan waassiya kafuwa cenggurssay hanno gakkanaashin tawu siyettees. Aaray malggiyara walahettidi uttido tukkiya hayttay issoy issuwara yerettiyaba malatees. Issuwa licoy haraa licuwara issuwa tashee haraa tashiyara yaa haa wuttaalettidi dooqetti uttidaagee bollappe iraa addiniitay duge kanttennaba malatees. He tashee ubbay qassi suuttalliya malatiya ayfiyan shuuyettidaagee zo'o gozddaa leqqees. Ha tukkiya garssan issi sharafi baynnaagee godattiya keehippe gooba oosanchcha gidiyogaa markkattees. Hagee ubbay isoo biida urawu bari soo simmanaagee iitees.Taanikka hegaa gishshawu ta aawaa aayeesoo bosaara omooddees.
Merippe merinawu ta godatteeppe demmido meeziyanne ekkido eraanne siiquwa doganawu danddayikke. Iippe demmidobay qoppiyogaappe daro gidiyo gishshawu taani qommoppe hagawu gakkanaashin yootidobay amaridaagaa podhdhadappe attin wurssada gidenna.Xaaxi waaxiyo wode godattiya asaa siiquwaaninne asaa naatussi de'iya xeelan, heeraa geeshshatettaa naagiyogaaninne darkkuwa qoraphphiyogan ooninne gakkenna asa gidiyogaa doonaa kunttada markkattays. 
Oosuwa 3.9: Qommon imettida qonccissiya darissuwa wotta yegga nabbabada 			garssaara de'iya oyshata zaara. 
1. Darissuwa giddon xaafee go'ettido besi bollata maxa kessada leemisuwara gattada xaafa.
2. Xaafee darissuwa giddon qofata waatidi utissidee (maarayidee)?
3. Ha darissuwassi hum''oy woykko tuussa qofay aybee?
4. Darissuwa giddon xaafee go'ettido pino qaalata ( oysetota) qora kessada yoota.
5. Darissuwassi ano maado qofati awugeetee? Yafaraa malaatadan zaara.
Oosuwa 3.10: Neeni loytta eriyo sohuwa qonccissada guuttaara ichchashaa gidiya 			menttuwa oyqqida qonccissiya darissuwa xaafa.

2. Ayooha(aadhdhidaba yootiya haasaya) Darissuwa.
Ayyooha darissuwa giyogee hanidabata kasiya kaaluwa naagidi hanettidi aadhdhida yohuwa hottayidi yootiya darissuwa qommuwa. Ha darissuwa giddon odettiya yohoy tumu hanidaba woykko medhdhi yootiyoba gidanawu danddayees. Leemisuwassi ayyooha eranchchati beni hanidi aadhdhidabaa yootanawu hagaa mala macaraa go'ettoosona. Doonan yootettiya hayseti ubbaykka ha macaran zagettoosona. Issipetetta duussa eranchchantinne guuggiya eranchchatikka bantta oottidobaa aattanawu hagaa qommuwa dooroosona. Ha darissuwan qoncciyabay daroto hanetti aadhdhidaba gidiyo gishshawu wodiya kasiya kaaluwan utettan (maaran) uttees (events are arranged in chronological order). Issito issito qassi issi issi xaafeteti guyye gutta (flash back) hiillaakka dooroosona. Zirxxanne ayfiyawa ayyooha darissoy nabbabiyageetussi immiyo gidaa oyqqidi he hanettida oosuwa poliya eeshshaawata bari giddon haphphidi oosoy polettido sohuwa beessiiddi shiiqees. Hagee yohuwa hemetaa qonccissiiddi issito issito qonccisso darissuwa qommuwakka bari giddon haphphi oyqqees. 
Ayyooha darissuwa xaafiyo wode kaalliyageeti qofettanawu bessees.
	1. Ha shemppuwa doommiiddi darissuwa xaafuwassi koshshoosona giido ubbata 	 	    oosuwan peeshshanawu koshshees.
	2. Hanidabaa I hanido wodiyara gattada yoota (xaafa)
	3. Yootiya uraa go'ettiyogee keehi lo''o gidiyogaa erana koshshees.
	4. Maaddiya qeerinne shaakettidi erettida naqaashata gelissiyoga erana koshshees. 
	5. Yootuwan de'iya allaallee polettido wodee waanidi aadhdhidaakkonne yohuwa 	 	    yootettiya eeshshaawati issisaappe waanidi qaadhdhiyakko bessiya pino qaalata 	    go'ettana koshshees.
Xadeera immettida leemiso ayyooha darissuwa nabbabada akeeka.
 Anggilo Sakison ammanoy tana maaddiyaba gaada siriya doommido gallassay tawu hachchidan hanees. 
Ha allaallee poletidoy 1947 M.L Laappune aginan issi awa gallassan guuraara. Taani he wode Saan Anttooniyo, Teksaas, giyo heera keehippe ufayssiyanne ubbabay kumi goggiyo Godattee Batileri timirtte keettan  koyro kifile tamaare.Hanidabay ubbay he wode aadhdhiisishin ta huuphiyappe hassayay hanno gakkanawu kichchibeenna.
Timirtte keetta godiya Godattiya Butilera bari qinaaca eeshshaappe denddaagan daro asaara erettabeekku. Erettiyo oosuwakka ootta erukku. Burcce naati ubbay timirtte keettan kushe oosuwan birqqiiqees. Azalla uri de'ikkomma he urawu zeere.Godattiya oyqqada yuuyyiyo wogga gatimay huuphiyan meqqiyogaa xalla gidenna timirtte keettaappekka oyshi baynnan goodettees. Taani misiliya saallaydda tana xalalissin hassayennan suyqqaas. Suyqennan aggarkkinaa, Godattee gatimay ta huuphiyan phalqqettooro saluwappe Daday mittaa bolli wodhdhiiddi hinno mereeran hinni keenenkka taani de'iyosaa dogammanne sa'an lichchi gaagaas. Hanidaagaa keenaa wolqqaa shiisherettada dendda eqqada yuuqi yuuqaydda saaluwa doommada ta shemppiyo ashshada soo yaas.
Naa'antto hegaa mala balay ta heeran merettennaadan tana A ammanana mala awddashiya doommaas. Hegaappe simmin loddan loddan taakko simmada dosaydda siiqa aggaasu.Soo yaada asaara maayettanawu keehippe milxxixxa gidiya ta ayeessi odaas. Yootido aayyiya woxxaydda banne Godatteera gayttada tawu sooni de'iya oosuwa daruwanne ta koshshaa kaassaada simmoosappe doommin tanaara godatteera so asa gididi oottishin timirtteekka tawu lo'i aggiis.Godatteera tana awaasada mayzzida ta aayyiya ta timirttiya ayfiyan keehippe ufayttada akka bariyyo ta timirttiya ayfiyappe duraa durada hayqqaasu.
Wurssettan timirttiyan demmido ayfeekka taayee anjjuwara gididi tana xoqqa xekkan peeshshiis. Hegaappe denddidaagan Godattiya Butilerakka beni bari meqettaa iitatettaa qanggaydda tana bari timirtte keettaa ayfedan qoodada deriyara erissiyogaa doommaagaasu. Taanikka iiyyo tamaare naata guuttan de'ishin daganttiyogee awude gidikkonne dogettenna gishshawu suure hanqqettiyikko lo''o gidiyogaa yootanne shaakettiigida. 
Oosuwa 3.11: Qommo darissuwa wotta yegga nabbabada imettida oyshata zaara.
1. Xaafee darissuwa giddon qofaa waatidi maarayidee?
2. Ha darissuwaassi hum''oy woykko tuussa qofay aybee?
3. Ha darissuwa giddon xaafee go'ettido pino qaalati aybee aybee?
4. Tuussa qofaassi ano kaafe qofati awugeetee?
Oosuwa 3.12: Issi neeni loyttada eriyo hanotaa xeelliyagan ichchashu menttuwawa ayyoha darissuwa xaafaa.
Oosuwa 3.13: Garssan imettida peekko qaalatuppe issuwa doorada qantta darissuwa xaafa.
	yashshaa		kokkorssaa		ixuwa 			bonchchuwa
	siiquwa                	maalaaluwa              kayyuwa            		sugettaa
	qanaatiya		camuw	a		yiilluwa		eeyyatetta	
 3. Bidetta darissuwa
Bidetta darissoy aayyo sunttaappe akeekiyogaadan issibay waaniyakko, waanidi oosettiyakko awuppe yiidaakko (beettidaakko), awu biyakko,aybakkonne oonakko nabbabiya uri geeshshidi eranaadan naqaashaa immiya darisso. Baaso qofan miciiridi xeelliyo wode naa''u gita madafan shaahettees: yootiya (naqaashaa immiya) bidetta darissuwanne ammanttiya (palama) darissuwa. Yootiya darissoy issibaa erenna urawu yootidi erana mala naqaasha immidi erissiyagaa gidishin ammanttiya darissoy qassi issi huuphe yohuwa denttidi he miishshan ammanenna uray ammananaadan naqaasha immi immidinne haraa naqaashaykka  woygiyakko woykko woygidi palamettiykko gujjidi wurssetan ammanttiyogaadan yiicettidi kuuyettiya darissodan erettees.Ha darissoy xaafettoyo maaray xaafee issi menttuwan he huuphe yohuwabaa hara asay woygiyakko wotti simmidi naa'antto menttuwa bari qofaa wottees. Hegaadan hegaadan oottiiddi kayan kayan qofaa palamissiiddi wurssettan bawu giyobaa giidi kuuyees. Issi xeelan daro asaa daroppe ammanttidi dichchawu,dimokiraasiyawu,issipetettaa oosuwawunne heeraa geeshshatettawu  kiittanawu ha darissuwa qommuwa go'etteettees. 
Bidetta darissoy aaho suntta gidiyogaadan bari giddon daro sima darissuwa qommota kopheti oyqqiis. Polo hemeta malaatiyagee, geeddarssoy,gaasuwnne ayfiya malaatiyaagee h.h.m ha darissuwa giddon zagettoosona.  
                           Ammanttiya (Palama) darissuwa.
Ammanttiya darissoy qassi issi huuphe yohuwa denttidi he miishshan ammanenna uray ammananaadan naqaasha immi immidinne haraa naqaashaykka  woygiyakko woykko woygidi palamettiykko gujjidi wurssetan ammanttiyogaadan yiicettidi kuuyettiya darissodan erettees.Ha darissoy xaafettoyo maaray xaafee issi menttuwan he huuphe yohuwabaa hara asay woygiyakko wotti simmidi naa'antto menttuwa bari qofaa wottees. Hegaadan hegaadan oottiiddi kayan kayan qofaa palamissiiddi wurssettan bawu giyobaa giidi kuuyees. Issi xeelan daro asaa daroppe ammanttidi dichchawu,dimokiraasiyawu,issipetettaa oosuwawunne heeraa geeshshatettawu  kiittanawu ha darissuwa qommuwa go'etteettees. Xaaxi waaxiyo wode  hagee issi xaafee bari xeelaa woykko ammanuwa haraassi aattidi ekkanaadan pude duge giyogaa giidi giicanawu danddayettees.
	
Lo''o ayfiyara de'iya ammantto woykko palama darissuwa xaafanawunne sintta qofa hoolliya shocanawu garssaara imettida kaaletuwa loytti akeekanawu koshshees.
1. Xaafiya xeelay suure qonccidi uttanawu bessees. Huuphe yohoy palamissiyaba 	 gidana koshshees.
2. Xaafee ekkidi denddido yohuwa ammanttanawu muruta naqaashata maxidi 	 go'ettana bessees. Ammanttuwa sintta qofa hoolliya shochchay xaafee dooriyo 	qaalan keten''ees.
3.  Phalqqetta qofay attennaba gidiyogaa erana koshshees. Xaafee palamettiiddi bari 	qofa xallaa xuufiyan bessanawu koshshenna. Haratikka he yohuwa woygi 	ammaniyakkokka xuufiyan qonccissanawu koshshees.
4. Suurenne qoncce qofaa gogettay elle mayzziyaba gidiyogee wudettana 	koshshees.Ammantto darissuwa utettaa maaray issito issito xaafiyappe 	xaafiyan dummatiyaba gidikkonne ha garssaara kaalliya utetta maaran gidikko keehi lo''o.
1ro …… yohuwassi koyro de'iya naqaasha erissiyogaa.
2ntto …… palamaa ammanttanwu maaddiya naqaashay uttees.
3ntto ……. Palqqiya asay giyobay kaallidi gelees.
4tto ……..  kuuyettay uttees giyogaa. 
Leemisuwa loytta xeellada ne akeekaa minttetta.
Salo sa'a gufanttuwan keehippe daro macca asay shahaara duuttees woykko kessees. Macca asay shahaara kessiyogaassi daro gaasuwa denttoosona. Hegeetuppe amaridaageeti naata dishuwa metuwa yashshaa,gidiya miishshay baynnaagaa, shahaaray halchchettibeennaba gidiyogaanne qoppennan koyyenna asappe shahaaroba gidiyogaa.Gidoppe attin ay gaasoy de'ikkonne shahaaraa kessiyogawu gidiya gaaso gidanawu danddayenna.Macca asay shahaaraa duuttennaadan diggiyabatuppe amaridaageeti ammanuwa, issipetettaa duussan de'iya woyganddiyanne asatettaa guuggiya. Gaasuwa macca asay ayba giidi yotikkonne hageeti eeno gookkonna.
Macca asay shahaaraa kessennan agganaadan oottiya gaasotuppe issoy gophphe asatetta aquwa. Maccati bantta yelettibeennanne eti kessiyo metoy aybakkonne shaakki erenna galuwassi qoppanawu bessees. Ha yelettibeenna galotikka yelettidaageetudan de'anawunne bonchchettidi diccanawu kumetta maatay de'ees. Maccati daro baggi banttana dosiyogaappe asatettan qoppidi kuushshan gakkana bessees. Hara baggaara galoy ayssi yelettiyakko, dicciyakkonne aybissi xaliyan hayqqiyakko eriyobi baawa. Shemppuwa woranaappe hara daro dooruwa go'ettidi ha metuwa birshshana danddayettees.
Naa'anttuwan shahaara kessennaadan diggiya gaaso gididi shiiqiyagee Asaa na'ay merettido Xoossaa sintta qofa bessiya Ammanuwa. Ha sa'aa alamiyan de'iya ubba Ammanuwankka shemppuwa woriyogee maata gidenna. Shahaara kessiyogee shemppuwa woriyogaa gidiyo gishshawu. Oottidi beettikkokka bantta ammanuwa wogan edatiyogee attenna. Issi issi ammanuwa seeran shahaaraa duuttida macca asaassi  geelladan duutti simmikko Xoossa Ashoynne Suuttay imettenna. Ekkanaashiina gidikkokka nagaraa paaxidi bessiya edaa ekkidi poloosona. Ayba Ammanuwana gidikkonne shahaaraa duuttiyogee digettiyaba gidiyaba gishshawu macca asay shahaaraa duuttana koshshenna.
Wurssettan macca asay shahaaraa duuttennaadan diggiya gaasoy etayyo asatettan de'iya guuggiya. Issi maccaasiya shahaaraa duttido wodiyappe doommin I guuggee qoppiyoy A suure yeliyakko de'ana na'aanne he na'ay galla galla iyyo immiyo ufayssaa. Huuphee muleto ayssi oottidanaashsha giya oyshan kumees. Mule galla taani worido na'aa gaada qoppiyo gishshawu qofay dari dari biyo wode gooyyiyo hanotay ubbay merettana danddayees. Nagaraappe denddidaagan sinttappe yiya duussay ubbaykka xuidi beettees. Gaasoykka bari na'aa worida uri ay wode gidikkonne doganawu danddayennaagaa.
Oosuwa 3.14: Qommon de'iya darissuwa wotta yegga nabbabada aappe kiyida oyshata 	zaara.
	1. Xaafee darissuwa giddon de'iya qofata waatidi maarayi utissidee?		
	2. Ha darissuwassi tuussa qofay aybee?		
	3. Ha darissuwa giddon xaafee ayba ayba pino qaalata go'ettidee?		
	4. darissuwa tuussa qofaa kaafiya ano kaafeta kessada bessa.
Oosuwa 3.15: Issi palamissiya huuphe yohuwa doorada ichchashu menttuwan wuriya 		ammantto darissuwa xaafa.
