WOLAYTTA SOODDO YUMBBURSHIYAAN
ISSIPPETETTAANNE ASUMMAA TIMIRTTE CITAAN WOLAYTTATTO DOONAA TIMIRTTE KIFILIYA
Wolaytta Qantta Medhdhi-xaafuwaa
Wolytta Short Story
WLL 326
GIIGISSIDAARA: ANJJULL ALIMAAZO [MA]
GOYDIDAAGEE: LISSAANNU W/MAARIYAAMA
2006 M.L. 
WOLAYTTA SOODDO YUMBBURSHIYAAN
PEESHSHAANNE ASUMMAA TIMIRTTE KOLLOOJJIYAN WOLAYTTATTO DOONAANNE DOONA-BILAA TIMIRTTE SHAAHUWA
Wolaytta Qantta Medhdhi-xaafuwaa
Wolaytta Short Story 
WLL-326
GIIGISSIDAARA: ANJJULLo ALIMAAZO [MA]
GOYDIDAAGEE: LISSAANNU W/MAARIYAAMA
TAAMAARISSIYO MOOJUULIYA
2006 M.L.
W.S.U
WolayttaSooddoYunbburshshiyan
IssippetettaanneAsummaKolloojjiyan
WolayttattoDoonaaTimirttiyaa Shaahuwa

Korssiyawu Qommoy: Wolaytta Qantta medhdhi-xaafuwaa
Korssiya shaaho Paydoy: WLL-326
Wodiya Zananay: 3 Saate.
Korssiya Qonccissuwa
Ha korssee luxanchchati  Wolaytta medhdhi-xaafuwaa xeelliyaagan shiiqida aaho huuphe yohotaa wudidi xeelliyooba gidishin hegeetuppekka bira gidiyaageetta be’anawu: medhdhi-xaafuwaa birshshettaa,qantta medhdhi-xaafuwaa qoncce haydaa, qantta medhdhi-xaafuwaa eeshshata, qantta medhdhi-xaafuwaa ufurettata, qantta medhdhi-xaafuwaanne adussa medhdhi-xaafuwaa dummatettaa, qantta medhdhi-xaafuwaa xaafiyoo hiillaa, amarida Wolaytta qantta medhdhi-xaafota dashiyoogaa, yirffiyoogaa, yiggiyoogaanne hhm…  ha korssee xaaxi-waaxidi bagiddooni oyiqqiis.
Korssiyawu Sintta Qofa
Ha korssiya wurssi simmidi luxanchchati:
?	Qantta Medhdhi-xaafuwa birshshettaa shaakidi akeekkosona.
?	Qantta medhdhi-xaafuwaa qoncce haydaa shaakkidi eroosona.
?	Qantta medhdhi-xaafuwaa eeshshata dummayoosona
?	Qantta medhdhi-xaafuwaa ufurettata shaakki eridi xaafanawu goettoosona.
?	Qantta medhdhi-xaafuwaanne adussa medhdhi-xaafuwaa dummatettaa boxooxxissidi eroosona. 
?	Qantta medhdhi-xaafuwaa xaafiyoo hiillaa ba kushiyan gelissoosona.

?	Luxido ogiyaa kaallidi dumma dumma huuphe yohotun qantta medhdhi-xaafuwaa xaafoosona. 
Amarida Wolaytta qantta medhdhi-xaafota dashiyoogaa, yirggiyoogaanne yiggiyoogaa akeekoosana…hhm.
Xaaxi waaxin ha korssee oyqqidobatun amppidi kaalliyaa yohotakka gujuwan xeellees:
-	Qantta medhdhi xaafoy hara qommo xuufetuura  aybin malatettiyakkonne qassi aybin dummatiyakko zuleyana. 
-	Qantta medhdhi xaafuwa maadoy /go”ay aybakkonne yootana 
-	Xaafanchchaa eraabaanne a asatettaabaa akeekidi qonccissana. 
-	Qantta medhdhi xaafuwanne issi dere asaa giddon de’iya mino gaytotettaa shaakkana qassikka. 
-	Qantta medhdhi xaafuwa xaafananne akeekidi nabbabana. 

Korssiyaa Gomppaa
I.koyro shemppuwa
1.Wolaytta qantta medhdhi xaafuwaa
1.1. Birshshettaa
1.2.Qantta medhdhi-xaafuwaa qoncce haydaa
1.3 Xaaxi waaxido qofaa
II. Na”antto Shemppuwaa 
2. Qantta medhdhi-xaafuwaa eeshshata
III. Heezzantto shemppuwaa
3. Qantta medhdhi-xaafuwaa ufurettata
3.1. Woqaa
3.2. Susaa
3.3. Eeshshaawata 
3.4. Ooshshaa
3.5. Xeelaa ginaa
3.6. Cuccunttaa
IV. Oyddantto shemppuwaa
4. Qanttanne adussa medhdhi-xaafuwaa dummatettaa
V.Ichchashantto shemppuwaa
5. Wolaytta qantta medhdhi-xaafota dashiyoogaa, yirggiyoogaanne yiggiyoogaa


Yigettaa

Kaallixeeluwa………………….…….30%
Giddo paaciya..……………………...30%
Wurssetta paaciya.…………………..40%










Koyro shemppuwa

           Qantta medhdhi-xaafuwa

1.1. Geluwaa

Ha shemppuwaa sintta qofaa
Ha shemppuwaani giigidi shiiqiyaa luxettaa huuphe qofaa wurssidi issi baggi yeggiyoode tamaareti kaalliyaa eraa ba kushiyaani gelissoosona giide naagettiyaageeti:
?	Qantta medhdhixaafo giyoobi aybakkonne shaakkidi eroosona.
?	Qantta medhdhi xaafuwaanne hara darisso xaafotu giddin de’iyaa baaso dummatettaa shaakkidi eranawu danddayoosona 
?	Qantta medhdhi xaafuwa giyooge doomettido wodiyaappenne sohotuppe denddidi hachchi diccidi gakkidisaa xeelliyaagan qoncce haydaa shaakkidi eroosona
?	Salo gupanttonne Toophphpiyaa qantta medhdhi xaafo haydaappe denddidi Wolaytta qantta medhdhi xaafoy gakkidosaa yiggidi akeekoosona.

Gelo oyshaa
1. kase intte kahan eriyoobaappe denddidi qantta medhdhi xaafo giyoobi aybakkonne aahuwan qonccissite
________________________________________________________________________________________________________________________________________
2. Qantta medhdhi xaafuwaanne hara xaafo hiillaa dichchawu maaddiyaa darsso xaafotu giddon de’iyaa dummatettay aybakkonne tobbidi shaakkidi shiishshite.
____________________________________________________________________________________________________________________________________________________________________________________________________________ Koyro kochchooro Medhdhi xaafo giyoobay xaafiyaaga kahan merettidi pulttiyaaga gididi asa de’uwaassi de’iya dumma dumma merata milatissidi bessana danddayiya era kifile. Medhdhi xaafoy beettiya tuma gidenna ha sa’aa duussaa hanotaara gatti xeelliyo wode be’idobaappee,siyidobaappee,akeekidobaappenne ba kahan akiridobaappe denddidi bila xaafanchchchy xaafiyoogaa daro erabila xaafanchchati qonccisoosona.  Hegaa giyooge he polettida taarikiya poliya eeshshaawati hiqqasaaninne  hiqqa wodiyan de’oosona giidi odanawu danddayettenna gishshaassa.
   Hegaappe denddidi medhdhi xaafoy ha beettiya alamiyan asa na’aa de’uwa meeziyan polettidanne polettana danddayiya, xaafanchchaa akeekaaninne xeelan simbbirettidi shiiqiya dere asaa duussaa hanotay beettiyo puulattida ooso gidiyooga akeekettees.Medhdhi xaafoy ba huuphiyawu naa’an shaahettidaba gididi Adussa medhdhixaafuwaanne Qantta medhdhi xaafuwa geetettidi shaahettoosona. Ha’I nuuni qassi ha timirtte wodiyan aassi xeellanay qantta medhdhi xaafuwabaa.
1.2. Birshshettaanne qoncce haydaa
Tobbiyo oyshata
1. Qantta medhdhi xaafuwa Haydaa giyaa qofaa padidi shiishshite
------------------------------------------------------------------------------------------------------------------------------------------------------
2. Issi intte nabbabido qantta medhdhi xaafo haydaa intte kifile giddon shiishshite
.--------------------------------------------------------------------------
--------------------------------------------------------------------------
Qantta medhdhi xaafoy paranjjatto doonan ‘short story’ giyaa qaalaa techchidi woykko gishsha gididi eqees. Issi issi xaafanchechati qantta medhdhi xaafuwa haraati qassi komppo wogaa giidi xeesoosona, komppuwa gidin qantta medhdhi xaafoy xuufiyawu de’iya yesuwa guuttatettaanne xunttatettaa  qonccissinawu immido suntta gidishin adussa medhdhi xaafo bilaaraa  geeddarassiyo wode qottan gidin gomppan de’iya xunttatettaa sunttaappe akeekana danddayettees.
-	Qantta medhdhi xaafoy beni de’iya meeze medhdhi xaafuwppe (Iskeechiyaappe) unddenna eeshshata maayidi 19ntta xeetu layttaan xuufe doomettidoogaa xaafanchchati qonccissidosona, beni wode mahetta/meeze xuufee 16ntta xeetu layttaappe doommidi daro baggi Amerikka biittan keehi aakkidi de’iya xaafo bila macaraa.

Ha mahetta xuufee issi bizza ayfe yohotu bollan akiriya issi eeshshaawaa issi poluwa mino waattaa naagidi issippetettan qirqqaabettida taarikiya qonccissidi shiishshiya xaafo bila gidishin ha’i zammaana qantta medhdhi xaafoy ha mahetta xuufiya eeshshaa laattiis, /Abara Tesfiyee do’uwa: 1994:24/
Ha qantta medhdhi xaafuwa Aawaa woykko medhdhidaagaa giyo Amerikka biitta xaafanchchaynne borinashuwa eranchchay Adigari Alenpa.

Koyro kochchooro zammaanatetta qottaa maayida qantta medhdhi xaafuwa xaafanchchanne qantta medhdhi xaafuwassi de’iya eeshshawunne xaafo bilaa bolli borinashuwa shiishshida xaafo bila eranchcha.
Nu biittaa qantta medhdhi xaafo bilaakko simmiyo wode qantta medhdhi xaafoy biroon yelaga bariyan de’iyaa bagga xeetu laytta kumibeenna bila. Hegeetikka Amaaratto doonan 1941 M.Layttaappe doommidi xaafettida qantta medhdhi xaafotuppe amaridaageeta malaatanawu: Gabire Temesgen, 1941 M.L. “yegulelewu sakaaram’’ giya qantta medhdhi xaafoy Toophphiya kochchooro medhdhi   xaafo gidiyoogaa dumma dumma naqaashay qonccissees. Gidoppe attin unddenna eranchchati zaaretti zaaretti qonccissidaagaadan Libana Taaddasan, 1949 M.L. xaafettidi kiyda “Meskerem’’ giya huuphe yohoy de’iyo qantta medhdhi xaafoy ichchashu shiiqerettida qantta medhdhi xaafo. Xaafettidi shiiqido xaafo bilaa hanotaa xeelliyo wode kochchooronne ogiya pittida xaafo bila gidiyoogaa zaaretti zaarettidi qoncciisoosona.
 kaallidi 1952 M.L. Ha xaafaanchchaykka “Leelaa mengedi’’ giya huuphe yohuwan hara qantta medhdhi xaafo shiishsherettuwa xaafiis, Ha wodiyaappe simmin daro zammaana qantta medhdhi xaafo geetettana danddayiya  Amaaratto medhdhi xaafoti xaafettidosona.
Gidoppe attin Wolayttatto daanan keehin mata wodiyaa gakkanawukka doonan odettiyaabappe attin xaafettidi dere kushiyan gelida cora qantta medhdhi xaafoy xaykkonne keexin qantta yesuwaara de’iyaa amarida qantta medhdhi xaafoti wolayttattoy naa”antto xekka luxetta golletun issi luxetta huuphedan giigiyoo anttettaa demmi simmin 10tta – 12tta kifiliyaa gakkanawu giigida kifile xekka wolayttattuwaa tamaarissiyoo maxaafatu giddon 2003 M.L. heerappe doommidi xaafettiyo kayyaa dmmiis. Hegaappe issi laytta bayratidi “Anjjuwaa Ayifiyaa” giyaa qamtta medhdhi xaafuwaa “Wolaytta Aannisaa” yaagiyaa giyan pee’ibeenna maxaafaappe  “wolaytta doonaa puulaa” giyaa huuphe yohuwaa garssan demmidoogaa waabe oottiyoode geello hara giyan pee’ibeennabikka daanaakko giisseesishin muleela xaaxiwaaxidi xeelliyoo wode ha oosoy Wolayttan ashkku-lanqqo gaanawu danddayettees. 

Hegaa giyoogee qassi haasayettiyaa qantta medhdhi xaafuwaa xeellenna. Gaasoykka wolayttan beni cima asayi eraa yeletawu kanttissiyoo erettida ogetuppe: gereessaadan, zilaassaadan, gayruwaadan, ceequwaadan, qan”ishiyaadan, xooringgiyaadan, leemiso haasayaadan, qanttanne adussa haasayettiyaa medhdhi-xaafuwaa wogaraa, zigaa, diimmuwaa, wolaa, … kuwan goyyidi oottidi simminnee kushiyaa tohuwaa meeccidi goojjaamiyaa, qoxooxuwaa, caccafuwaa, zaalaa, waaruwaa gidin diidabaa qumaayidi heezzaa gidi uttidi naatussi saddiiqaa mooddiiddi arggubbiyaa kodiiddi tamaarissiyooge allaxxiyoogaappe aadhdhidi halchchuwan oottiyoo ooso. 

Hegaa gaasuwan yeletaa shinchchaalleshin Wolayttan beni naati qaxxara kessan gomaraa giyoo hadiyaa gittaa oyttiyoo wode laggee shiiqidi baaxxiyaanne eraa annaaciyaa gattidi xoonidaagaa daaggiyoo gishshawu Wolayttan ba zaree xuuqqosaappe doommidi ba guyyiyaa tammanne ichchashu keettaa, etasoy woridosaa, woytettidosaa, shankkatidosaa, jaalattido/ laggetidosaa, toggido paraannee toggidosaa, olidi kessidosaa, miixaa zaaridosaa, daagettidobaa, daaggida kawuwaa, mokkida away wullana gakkanawu issi asi bar huuphiyaappe qoppidi I odettiyoo hidduwaa naagidi odana danddayees. Hegee qassi beni Wolayttaa ba guyyiyaadan hanana giishin shenaama kessidoogee miixaa olan maaxxuwaa padidi Rudolppe dalbbanttaappe Abbaa kalluwaa Zhamma shaapaa gakkanawu Woraajjidi ayssidoogee. He haasayettida qantta medhdhi-xaafuwaa Wolaytta asay adussa haysedan odes. Leemisuwaassi, qaareenne gaammuwaa haysiyaa, xoossa kaatintta lancciyaa, qoolli borkkottaa, daafaa yeluwaa … hhm cora adussa odoti bagiddon kumetta qantta medhdhi xaafuwaa ufurettata oyqqidaageeti ha”ikka cima asaara diccida naatu huuphiyaappe xaybookkona.

Qantta medhdhi xaafuwaabaa xeelliyoo wode hara bila erawu immido maacetta ubbaadan (xaafo bilaa, danttuwa, Adussa medhdhi xaafuwa - - -h.h.milatiyabawu) kumettanne maacettida qonccissoy baawa. Dumma dumma bori-nashuwa eranchchati giyoogaadaaninne dooriyogaadan xaafo bilaa kahayuwa(philosophy) issi buzo xeelaanne akeekaadan, de’iyo woddiya xeelaadan dumma dumma maachchaa immoosona. Hegeekka issooti issooti qaala coratettan zawayidi 500-10,000 gakkanawu de’iya qaalaa oyqqida xuufee qantta medhdh xaafo giyoode harati qassi oyqqidi biyo issi bizza ayfee de’iyo uni”o qottay de’iyo xuufiya denddo oottidi qantta medhdhi xaafo giidi maacoosona.

Ha allaalliya wurssetta maachchaa immanawu danddayettanan xaykkonne daro eranchchay denttiyo yohota shiishshi gum’idi issi qonccissiya kuucettida qofaa ekkana danddayeettees.

Koshshiya oosoykka allaaletussi maachchaa immidi palanttiya hanota pulttissiyoogaappe oosota a qommuwa qommuwan shaakkidi qantta medhdhi xaafoy hara xuufiyappe dummatiyo baaso gidida eeshshaa aahuwan qonccissiyooge kehiya oge. Ha hanota xeelliyagan Asefa zaruuni / 1998:229/ kalliy qofaa shiishshiis.
Hanno gakkanawu qonccissido qantta medhdhi xaafo maachchay daro baggi issi malanne matattiyo hanotay beettees. Geelladan dummatetti de’ikkonne qonccissiiddi issoy aassidi qonccissin haray qassi xunttidi qonccissidoba gidees. Ubba maachchatikka qassi qantta medhdhi xaafoy hara xaafo bilaappe dummatiyonne erettiyo eeshshata tillissdi bessidoogee qoncce.

Ha maachchaappe denddidi qantta medhdhi xaafuwassi de’iya eesoy qoncciyan beettiyanne ubbabawu qasho gidiya issiba xallan tishshissidi issi ayfiyawu gakkiyaba giidi kuuyana danddayettees.
Ha xaaxi waaxidi gum’ii shiishshido qofaappe denddidinne hara kuushshatuppe hegaadan Aassi de’iya qottaappenne gomppaappe denddidi qantta   medhdhi xaafuwa eeshshaa paattidi hara medhdhi xaafotuppe dummatiyo hanota qaphiyan qoridi kessana danddayettees.
Haaho akeekaa medhdhanawu ha”ikka medhdhi xaafo ufurettata baaso oottidi adussa medhdhi xaafuwara geeddarsiidi xeelliyoge oosuwassi injje hanotaa medhdhees. Hegaadankka adussa medhdhi xaafuwa eeshshaa giddon qonccissido unddenna kuushshati qantta medhdhi xaafo giddon baynna gishshawu lo’o malaata gidees.

Kiitaa: 1. kaallidi de’yaa oyshata akeekada qommoora imettida aaye qofan amppada zaara



1. Wolayittan de’iyaa haasayettida qantta medhdhi xaafotuppe Oydaa doorada xaafa.
A/ koyro huuphe yohuwaa
____________________________________________________________________________________________________________________________________________________________________________________
B/ Naa”atto huuphe yohuwaa 
____________________________________________________________________________________________________________________________________________________________________________________
C/ Heezzantto huuphe yohuwaa 
____________________________________________________________________________________________________________________________________________________________________________________
D/ Oyddanatto huuphe yohuwaa 
________________________________________________________________________________________________________________________
3/ Qantta medhdhi xaafuwa issi issi bilaa erenchchati ayssi komppo medhdhixaafuwa giidonaa? Intte akeekan qonccissite,
____________________________________________________________________________________________________________________________________________________________________________________
4/Qantta medhdhixaafoy hara xuufiyaappe dumatiyo ogiyaa qonccissite.
____________________________________________________________________________________________________________________________________________________________________________________

1.3 Xaaxi-waaxido qofaa
Qantta medhdhi- xaafoy bari sunttaadankka adussa medhdhi- xaafuwaappe guuxxiyaanne xuntta gidiyaa xaafo gidiyoogaa awu imettida sunttay qonccissees.
Ayyo utettaa, qottaa, yesuwa gidinkka ohettaa xunttetettay de'iyooga A sunttaappe akeekana danddayettees. Ha qantta medhdhi xaafuwaa koyro medhdhidaage Alamppo Edigaara gidishin I Amerkka biittaa asa. I qantta medhdhi- xaafuwaa yuushuwan corabaa oottida doonaa eranchcha. Nu biitti yiyoo wode qassi ha qantta medhdhi-xaafoy mata wode merettidaba woykko yiidaba. Qantta medhdhi-xaafuwa aybatettaa xeelliyaagan hara era oosotuyyo de'iyaa birshshettatuppe dummatidi qoncce gidida birshshetti de'iyooba gidenna. I bila xifatiyaadan, danttuwaadaninne adussa medhdhi xaafuwaadan dumma dumma xaafanchchatudan dumma dumma birshshettaa ekkees. Xaafanchchati banttawu de'iyaa xeelaadan, akeekaadan, bantta de'uwaadan h.h.m. dumma hanotatuura gattidi dumma dumma birshshettata immoosona.  Dumma dumma ogiyaan leemisuwawu I oyqqiyoo qaalatu payduwaadaninne shociyoo hoolliyaadan xeellidi hagee qantta medhdhi- xaafo hagee qassi adussa medhdhi xaafo goosona.
Ha qofaa sigettanaayyo danddayettennaba gidikkonne bila xaafuwa eranchchati denttiyoo eeshshata ekkidi issippetettay de'iyoosaa gum''idi be'oos. Mayzzenna  yohotun palamiyoogaappe mayzziyaanne ano eeshsha gidiyaabata denttiyooge lo''o oge malatees. Hagaa xeelliyaagan Asfaa Zarihun shiishshiiyoo qofaa. 
Hanno gakkanawu denddida qantta medhdhi xaafuwaa birshshettati dariyaa baggan shiiqi uttidaageeta gidiyoogee beettees. 
Ooni eri dummatetti de'ikkonne qonccissuwaa immiyoo ogiyaaninne issoy aassidi haray qassi xunttidi birshshiyoogaa yootoosona. 
Gido shin ubba birshshettatikka qantta  medhdhi- xaafoy hara bila- xifate qommotuppe dummatidi erettiyoo eeshshata qonccissidi bessoosona.  (Asfaa zarihuna /1998:229)
Xaaxiwaaxo qofaappe, hara huuphe yohotuppenne A utettaappenne ohettaappe denddidi qantta medhdhi xaafuwa eeshshatu zuleyiyoogeenne hara medhdhixaafo oosotuppe dummatiyoo hanotuba maxi kessana danddayettees. Qantta medhdhi xaafuwaa eeshshata waayettennan akeekanawu sinttaara baggaara  adussa medhdhi xaafuwaara gatti xeelliyoogee keha. Adussa medhdhi xaafuwan be'ido daro eeshshati ha qantta medhdhi xaafuwaa giddon de’ennan aggana danddayiyoo gishshatawu qonccissuwaa immanawu lo'o qaada. Ane ha qantta medhdhi- xaafo eeshshata giyoogeeta kayan kayan birshshidi xeelliyo qaaday sinttaara aakkidi de’iyo gishshawu darii metootokko. 
Qantta medhdhi xaafoy adussa medhdhi- xaafuwaadan laalidinne birshshi bessiyaaba gidenna. I danttuwaappe kaallidi danttuwaadan eeso, bari giddon darobaa oyqqiyaabanne minjja gidana xaykkonne danttuwaappe sima gidida ogiyaan qantta medhdhi-xaafoy eeso, A giddon de'iyaa qaalati bantta giddon corabaa oyqqiyaabanne minjja.
 I adsussa medhdhi- xaafuwaadan issi issi suuppanne laafa gidida qofaassi wode immidi laali laali odanawu ayyo wodeenne sohoy de’enna. Aani qaalatu bessenna go'ettoynne taarikiyaa woppu oottidi shemppi ekkiiddi yootiyoo hanoti mulekka baawa. I biddiiddi yaagaa haagaabaa birshshiiddi takkiyaaba gidenna. I daro adussa wodiyawu nabbabbiyaage uttidi wodiyaa aattiyooba gidennan issi utettan nabbabbettidi wuriyaa xaafo ooso.
Qantta- medhdhi xaafoy qantta wodiyaaninne sohuwan bari taarikiyaa baasoyidi poliyaaba gidikkonne I bariyyo woykko wogan kumettappe attin qantta medhdhi- xaafo geetettiyoo gishshawu paca giyoogaa gidenna woykko qofay kumetta gidenna ganaassa gidenna. 
Qantta medhdhi xaafoy adussa medhdhi- xaatuwaappe qanxxetti kiyidaba gidenna. Adussa medhdhi xaafuwa qanxxidi qanttawu laammana danddayettenna. Qantta medhdhi xaafuwaakku yudidi woykko aassidi adussa medhdhi- xaafo oottana danddayettenna. I bari meran xaafeettidi ayyo ayyo bessiyaaba ubbay kumetta gidido kuushshay de'iyoo ooso. Ha naa''u adussanne qantta medhdhi- xaafotu giddon de'iyaa dommatettay utettaaninne bari garssan oyqqiyoo baappe attin issi qofaa aattiyoonne aattennaaagaana gidenna. 
Eti naa''aykka bantta eeshshaa asaanne asaa de'uwan de'iyaa dumma dumma yohota lagge bessiyoo wolqqay de'ees.
 Issi issi qantta xifate oosoti aduqqiyoogaadan woykko adussa xifatetu qaocaccamma qaammidi xaafettiyoogaadan qanttanne adussa medhdhni xaafoyqaammannanne aduqqana danddayenna. Issi medhdhi- xaafuwaa aduqissidi woykko qanttidi oottana malikko etan beettanaadan koyettida mucurati woykko huuphe yohoti moorettana woykko balettana danddayoosona. Taarike muleera baassi de'iyaa meraa xayana danddayees. Ane qantta medhdhi- xaauwaa eeshshata kaallidi xeelloos. Qantta medhdhi- xaafoy bari eeshshan eeso gidiyoo gishshatawu bari bootiyoo taarikiyaa harddofidi/ woxxidi eesuwan puluwaa gattees.
 Adussa medhdhi- xaafuwaadan keehi loddu giidi gooshshettiiddi wodiyaa ekkenna. Hegaassa qammo baggara issi utettan wurana danddayiyaa era ooso giidoy.
Qantta medhdhi xaafoy adussa medhdhi- xaafuwaadan taarikiyaa giddon polettiiddi de'iyaabaa dendduwaappe woykko yeletaappe biidi poluwaa/ gaxaa gakkanawu de'iyaaba ubbaa biddennaane shemppi-shmemppi ekkidi A yootiiddi takkenna. Ano eeshshaawa gidiyaa issi uraa dooridi qantta medhdhi-xaafoy A bolli wudiyoo gishshatawu bogettiiddi taarikiyaa wurssanawu eesotees.
Ayyo mexi issi hoolliyaa shochcha xalaalappe attin hara miyyiyaara merettiya mara gidiyaabi baynna gishshatawu ayyo shiiqi uttida guutta ohettay de'ees giyoogaa. 
Qantta medhdhi- xaafoy meretan muttimuretti uttida kaalli kaalli yiyaa cora gaasonne wurssetta ayfe gidiyaa ohetti uttidabata adussa medhdhi- xaafuwaadan oyqqenna. Payduwan keehi guutta gidida bantta eeshshankka mino gidida ohetti uttida oosoti/ polettiyaabati jaamiiddi naagettiyaa mexiissi hoolliyaakko gakkidi essi aggoosona. Telxxa gididi qoncciyaan baettiyaa polettiyaabata ekkidi etawu polo issippetettaa immiiddi taarikiyaa giddon merettida issi metuwaalsi ogiyaa/birshshettaa demmidi bari taarikiyaa poliaggees. 
Qantta medhdhi xaafuwa cuccumay mexi issuwa. Bari yesuwan guutta gididi horddofiyaa ha medhdhi xaafuwaassi issuwaappe attin ara sima cuccumati de'okkona.
 Hara mara cuccumata I oyqqiyaaba gidikko A qanttatettaappe daridi a meeray mooretti aggees. I adussa medhdhi xaafuwaadan ano ceccumaa malatiya hara sima cuccumata oyqqenna. Hegee ayyo eeshsha gidenna. 
Eeshshaawata xeelliyaagan qantta medhdni xafoy adussa medhdhi xaafuwaadan kahi cora eeshshaawata koyyenna.
 Dere asaa shiishshidi abaa abaa maganniiddi wode ekkenna. I bari qanttatataadan guuttaa eeshshaawata bari taarikiyan go'ettees. Ha eeshshaawati payduwan guuxxikkonne bantta kiyido/ yiido deriyaa bessanawu eti aamanettiyaageeta. Eti payduwan guuxxiyoogee eta aybippenne diggenna. 
Woykko eti payduwan guutta gidiyoo gishshatawu etawu pacciyaabi baawa. Hegaa gishshatawu qanttamedhdhi xaafoy guutta eeshshaawata ekkidi ba aattanawu koyiddo kiitaa woykko huuphe yohuwa ha taarikiyan giddon hemetissees giyoogaa. Ha eeshshawatu banttawu imettida guutta soheen wodeen, etawu imettida issi de'uwaaninne mexiguutta taarikiyaa polanawu yaa haa qaaxxiyaageeta gidiyoogan qantta nedhdhi xaafoy minjjanne eesuwan polettiyaabagidiyoo gishshatawu ha eeshshaawati hauenna banbbuqettaaninne cabbo giddo gelidi baa xetana mala koyettenna. 
Hanennanne wurenna adussa taarikoyan gelcnna mala giyoogaa. Ha medhdhi – xaafuwan eeshshaawati mexi issi meto giddo gelidi appe kessiekkanawu baaxetiyoo hanota xalaalaa beessana keshshees.
I adussa medhdhi xaafuwaadan eeshshaawataya metuwaan ha metuwan gelissidi bantta oosuwa polana mala oottenna. Issi keehi koshshiyaa yoho gidana xayikko hegaa yootiiddi wode aattenna. Ayyo mexi issi taarikeenne hoollee de'iyoo gishshawu payduwan issi woykko naa''u eeshshaawati ootti poliyoo taarike gidana danddayees. 
Qantta medhdni xafuwa woqay guutta. Qantta medhdhi xaafoy adussa medhdhi- xaafuwaadan eeshshaawata issi biittaappe harabiittawunne yuushshiiddi uttennanne taarikiyaakka hayquwa gakkanaashin dentti denttidiyootenna. 
Ha taarikee takkiyoo wodeenne I polettiyoo qatoy qatoy guutta. Qantta medhdhi xaatoy ba doommido taarikiya he doommido sohuwan polana besseesinne taarikiyaakka shombbayennan qanttidi yootees. 
Issi medhdhi xaafy qantta medhdhi xaafo geetettanawu taarikee doomettido sohuwan polana besseesinne qantta wodiyan taarikiyayooti polana bessees. 
Qantta medhdhi xaafwan adussa medhdhi xaafuwaadan eeshshaaway banaara woykko hara asaara woykko hara gishsha/muunne gidida baara yootettan danddayees. Hegaa giyoogee qantta medhdhi xaafuwan karssikarssay naa''u ogiyan denddana danddayees hegeetikka asi baanaara dom”ettiyoogaanne asi harabaarawoykko hara asaara dom”ettiyoo hanotaa. 
Ooshshaa/ Karssikarssaa xeelliyaa hanotan guutta ano gididaban palamettiiddi woykko baaxetiiddi takkennan eesuwaarakka umbbubuettaakko gatti aggees. Karssikarssay maraa yeli yelidi haa cori coridi beenna.
Taarikoyaa poliyaageeti issi xon”a palamaa woykko baaxiya giddo geli simmidi taarikee bogettiyoo gishshawu sohuwaarakka he palamaappe/baaxiyaappe kiyidi sohuwaarakka polama/ xiyaa gidissana koshshe. 
Taarikiyaa giddon eeshshaaway issi xubiyaappe kiyidi haraa metuwan/xubiyan gelana bessenna. 
Olaa kessinne, he yohuwaa sohuwaarakka umbbubuoettaakko gattidi eesuwan qassikka lekkane'u waakyo gdttiyoogee qanttamedhdhi xaafuwaassi bayra eeshsha. 
Qantta medhdhi xaafuwan doonaa go'etuwa xeelliyaagan eeshshaawatu haasayaykka gidin xaafanchchaa birshshettay siita gidana bessees. Daro laalidi adusa qonccissuwa immiyoogee qantta medhdhi xaafo gidennaa gishshatawu guutta doorettida qonccissiyaa siqintta qaalatun shiishshees. Eeshshaawati attana danddayenna keehi go’iyaanne koshshiyaa yohotu xalaalan haasayana /qofaa laammana/ mala oottana bessees. 
Wodiyaa coo xuuggiyaane taarikiyawu maado immenna shanddaa shaaraa eeshshanwati haasayanaaden oottana bessenna. Xaatanchchaykka hanennabanne nabbabbiyan asa maaddena ban leernisuwassi eeshshaawwaa meraa, geesaa A garssa eeshshaa birshshana bessenna.

 Qantta medhdhi- xaafoy koshshiyaabata xalaalaa qonccissi essotidi eesotiti poluwaa gattanawu bana siitees. Hagaa gishshawu qantta medhdhi- xaatuwa doonaa go'ettiyoo hanotay siita.
Yootuwa woykko xaafuwa onttaa xeelliyaagan ubba ontta qommotun go'ettan danddayettees. Gido shin adussa medhdhi- xaafuwaadan issi taarikiyaa giddon ubba ontta qommota laammi laammi go'ettanawu qantta medhdhi xaafuwaa eesoynne un''o hanoy injjetenna. Hegaa gishshawu onttaa qommotuppe xaafanchchay issuwa xalaalaa dooridi go’ettanaadan eranchchati zoroosona. 
Medhi- xaafuwa xaafiyoo hiillaa xeelliyaagan qantta medhdhi- xaafoy ubba qommo hiillata go'ettana danddayees. Gido shin adussa medhdhi xaafuwaadan bariyyo injjetidaadan aassiiddinne darissennan zaaretti zaarettidi go'ettanawu taarikiya wottaynne A utettaa hanotay yeddenna gishshawu un''onne qantta hanotaa go'ettana danddayees.

Kallidi shiiqida oyshaa zaarite
1/Koyro kochchooro medhdhixaafo goyoobi aybakko intte kahan simerettiyaabaa intte miiriraara tobbidi aahuwan shiishshite.
----------------------------------------------------------------------------------------------------------------------------------------------------
2. Xaafanchchay ba kahan simbbiridi medhdhi xaafes goyoogee woygiyoogee? intte akeekaa tobbidi shiishshite.
---------------------------------------------------------------------------------------------------------------------------------------------------------------------------------------------------------------------------
3. Qantta medhdhi xaafuwa doonaa go’ettiyoo xeelliyaagan kifiliya giddon sima citan tobbid aahuwan hetidi yootite..
------------------------------------------------------------------------------------------------------------------------------------------------------------------------------------------------------------------------------







Naa”antto shemppuwaa

2 Qantta medhdhi xaafuwa Eeshshaa

Shemppuwaa sintta qofaa

?	Luxanchchati ha shemppuwaa wurssettan qantta medhdhi xaafuwaa eeshshata shaakkidi eroosona.
?	Qantta medhdhi xaafuwaa eeshshaa shaakkidi eridi dumma dumma qantta medhdhi xaafuwaa wolayttattuwan xaafoosona.
?	Wolayttatto qantta medhdhi xaafoy hara doonan xaafettida qantta medhdh-xaafuwaappe dummatiyoo eeshshaa shaakkoosona
     Denttetto oyshaa
1. Qantta medhdhi xaafo eeshsha xeelliyaagan kifiliya miiretuura tobbidi pissiyaa aahuwan xaafidi shiishshite.
----------------------------------------------------------------------------------------------------------------------------------------------------------------------
2. Qantta medhdhi xaafoy bari eeshshan hara yeda xuufetuppe aybin dummatiyaakko tobbidi zaarite
----------------------------------------------------------------------------------------------------------------------------------------------------------------------Ane qantta medhdhi xaafuwa eeshshaa adussa medhdhi xaafuwadan kasiya kaaluwa naagidi xeelloos.
-	Danttuwassi de’iya eeshshaadan qantta medhdhi xaafoy danttuwa kaallidi xaafettikko eesotiyogan, siitiyoogan shiisheretti oyqqiyogan bana danddayida eeshshay de’iyooba.
     Hegaa gishshawu qantta medhdhi xaafoy adussa medhdhi xaafuwara gatti xeelliyo wode eesotiya, uniettiyanne siitiyaaba gidiyoogan dummatettaa bessees. Qantta medhdhi xaafoy zaazidi qonccissiyaaba gidenna. Issi xaafanchchay giyogaadan “qantta medhdhi xaafoy aafuwa doonan eqqidi xonggiyo tooraa milatettees giidi qonccissiyoogaadan  ba aattana koyydo kiitaanne oykkido allaalliya wozanaa baqqidi bessinne wurssi aggiyo eeshshay de’iyoba. Adussa medhdhi xaafuwadan qeeribaa qorerettidi qonccissiddi takkiyo wodenne sohoy baa. Cora qaalaa coo kaa’iyoonne leelan taarikiya qonccissiyo hanoti baa. Adussa wodiya ekkiya qaxiqallo taarikiyan xinxxissi /doommidi adussa hayidaa sinttan wuttidi dili”enna gishshawu issi utettan nabbabi wurssana danddayettees.
Keehi uni’o wodiyanne sohuwaa (woqa) giddon issi taarikiya baasidi elle nabbabettidi wuriya qantta xuufiya gidinkka bana danddayida xaafo bilaara de’iya kumettatettaappe attin qottan gidin gomppan qofay pacciyoonne sunkkufettiyo hanotay baawa.
     Hegaassa qantta medhdhi xaafoy Adussa medhdhi xaafuwaa pinccidoogaa woykko muxidoogaa giideenna giidoy. Ba qottan xaafetti giigidi ba keena halchchuwan aattana bessiyo kumetta kiitaa aattiyoo issipetettaynne kuuchcha kuushshay de’iyooba. Adussa medhdhi xaafuwa qanxxerettidi qantta medhdhi xaafo  oottanawu danddayettenna.
Hegaadankka qantta medhdhi xaafuwa adussidi/ suqqidi aassana danddayettenna. Adussanne qaantta medhdhi xaafuwa giddon de’iya dummatettay qottaanne yeso dummatettappe attin issippetetta allaalliya dummatetti baawa. Naa”aykka a meraadan asaanne asaa duussaa qonccissidi bessiyo hakkay dees. Hagaa bollan darisso xaafo timirttiyan shiiqiyoogaadan issi qantta xuufiya aassidi adussiyoogeenne adussa xuufiya gumi’idi qanttiyoogee qanttanne adussa medhdhi xaafuwa bolli oosuwan peeshshanawu hanennabaa. Hegaadan oottanawu kajjeeliko issi issi kuushsha yohoti moorettiyo hanotay merettees. Oosettida oosoykka mali baynnaba gidees.

Ane medhdhi xaafo ufurettatu bilaabaa denttidi kayan kayan xeelloos.
-	Shiiqiya qonccissuwaassi naqaasha gidana mala bollaara shiiqida Anjjuwa ayfiya giya qantta medhdhi xaafuwa xeelliyaagan qonccissuwa immana.
-	Qantta medhdhi xaafoy adussa medhdhi xaafuwadan shemppi shemppi ekkidi biyaaba gidenna, oosuwanne poluwa yeletaappe biidi hayqqiyo wodiya gattanawu aaho wodiya giddon taarikiya yootiidi beenna, Issi bayra eeshshaawaa dooridi a taarikiya yuushuwan  akiriiddi eesotinne hoolliya biidi gakki aggees, Issi bizza hoolliya wu/single effect/ dariya sima hoolleennee taarikee haratubaa xunttaanne shiishshi oyqqiyo qottay dees.
Eeshshaawatu eesoynne elle gakkanawu de’iya wottaa maayida hanotay taarikiya eesoyiiddi efiidi hoolliyawu gatteesippe attin goochchiiddi wodiyaa wurssenna.
  “Yetesebere Libi (meqqida wozanaa)’’ giyaa darissuwaa giddon Wolddu Biraane hayday yelettido wodiyaappe hayqqido wodiya gakkanawu de’iyaagee muleera odellibeenna. Aadhdhida beni naatetta wodiyaabaykka hassayisso hiillan (flash back) shiiqiisippe attin danddiyaappekka doommibeena. He darissuwan birabay eti zili’’ettido hanotaa haydaassi denddo oottidi doommidoogaa.
-Haydaa susaa /zuussaa mayrettaykka adussa medhdhi xaafuwaadan wuttaalettidaagaanne adussa kasiya kaaluwaa naagida gaasuwaanne poluwaa turan shikkibillellidabaa gidenna. Qoodan guuttaane eeshshan keehin mino /zi’’a gidida gaasonne polo turan tuhettidi bari naagettiyaa selle hoolliyaa shocanawu keehin eesotidi gakkinne wuriyaagees. Amanttiya amarida gaasonne polota haydaa issippetettaa naaganawu tukkidi eesuwan naaagettiya selle poluwaassi gakkidi eqqiyaaggees.

-Qantta medhdhi-xaafoy eeshshaawata go’ettiyoogaanikka gidin bakeena amaridaageetappe attin guyte eeshshaawata koyyenna. Cora wodeennaanne issi heeran de’iyaa muleera go’ettiyoo gaadi baawa. Ekkidi denddido haydaa eesotettaanne selletettaa, qassikka qottaa un’’otettaa gaasuwan amarida eeshshaawata xallaa go’ettees. 
Hegaa giyoogee qassi eeshshaawatu qooday guutta gidikkonne issi heeran hanidabaa lookkiyoonne ammanettiyoo hanotaappe pacciyaabi baawa.
 Qottaa xeelliyoode issi selle haydaa amarida eeshshawatu selle de’o hanotaa yuushuwan buullidi xinxxisidi ekkidi ogiyaa doommees. Eeshshaawatu qaattaynne eti poliyoo kiitaykka etawu imettida selle de’o meeziyaanne qantta haydaa yuushuwan kuulumuliyoonne dili’’ettiyoo gishshaawu keehin qanttanne yirchchetta. Eeshshaawati daro undduwaalo ooshshaaninne dom’’ettan gelokkona. Issi selle ooshshaa giddo gelidi aappe kiyanawu oottiyoo baaxeenne baaxiyaa kantti kiyidi gakkiyoo ayfee qonccidi beettanaadan keehin naagettidi giigissiyoogaa koshees. Adussa  medhdhi-xaafuwaadan demmosan ubbaaninne dumma dumma heeran yuuyi yuuyidi duma dummabata poliyoogaa koshshenna. Qonccissuwaani gidikkonne koshshiyaanne attanawu bessennabata gidana xaykko eeshshaawatu gaxanne garssa meray keehin hetettidi aahuwan shiiqenna. Issi selle haydaanne hoolliyaa xaalaa oyqqiyoo gishshawu issi woykko naa’’u bira      eeshshaa watuppe darenna qoodan kuuyettana danddayees.

“Yetesebberee Libbi’’ giyaa medhdhi xaafuwaa leemisuwawu ekkikko bira hayday muleera dili ‘’ettidoy bira eeshshaawa gidiyaa ‘Woldde Birihaane yuushshuwaana. Leemisuwaassi ‘’ Fiqiri iskke meqaabir’’ giyaa darissuwaara geeddariyoode eeshshaawati ha medhdhi-xaafuwaani darokkona. Bira eeshshaawaa Biraane meraykka keehin hetettidi qonccibeenna. Sebile wonggel gaxanne garssa puulaay /meray qonccidoogaadan Biraane meraa aahuwan hetettin be’anawu danddayettibeenna.

 Gidoshin guuttaara Biraanee qantta gidiyoogee gaabiyaa qumaashshaa bolli koporttaa yeggidoogee, aari ekkidi wajala”anne ufayissi sinttaappe shaahetti erennaagaa gidiyoogeenne somi”o baggay bobboxaamanne anqqara gidiyoogaa xallay kanttuwan kanttuwan malaatettidoogaappe attin adussa de’o haydaa qonccissiyaa adussa qonccettay shiiqibeenna. Hegaa giyoogee cora birshshettaynne qonccettay keekin koshshennaagaa bessees.
Qantta medhdhi xaafuwaa huuphe yohuwaa xeelliyoodekka pata issi huuphe yohuwaa oyqqees. Yesuwaaninne qottaani uni”o gidida, poluwaassi eesuwan goggiyaagaa gidiyoo gishshawu issi selle aaye huuphe yohuwaappe haraa daashsha huuphe yohoti de’okkona. 
Adussa medhdhi xaafuwaadan zemppissonne daashsha huuphe yohota tookkanaadaaninne cora deretettaa allaalleta issippe dankkidi oyqqanaadan naagettenna. Issitoo issitoo amarida saddettida daashsha allaalleta oyqqanaadan oosettikkonne bira huuphe yohoy biyoosaa ogiyaa malaattiyaabappe attin bana danddayida daashsha huuphe yohodan shiiqikko qantta medhdhi xaafuwaaa abbiyaappe aadhdhiyaaba gidinnee qottaa moorana danddayees. 
Issi utettan yelettosaa dichchaa hanota taarido wodiya hegaanne hegaa milatiyaba anjjuwa ayfiya giya qantta medhdhi xaafuwa qonccii.

-Doonaa go’ettiyo hanotaa xeelliyagan eeshshaawatu zaaruwa gidin xaafanchchaa qonccissiyo hanotan qantta medhdhi xaafuwa qottay buussay qaalaa siitiyaaba, paattidi aahuwa qonccissiyo hanotay qantta medhdhi xaafuwa eeshsha gidenna gishshawu qantta qonccenne kahan qaalaa misilidi shishshiyo hanotay de’ees, Eeshshaawatubay attennaba gidiyo gishshawu taarikiya go’eiya allaaletu xanan zaaretettiyo hanotay merettees.
-wodiya qohiya, allaalle baynnanne yanjjattidaba eeshshaawati issoy issuwaara haasayiyooge hanenna, xaafanchchaa gidin eeshshaawati geesaanne meraa, kaha giddon diya giddo eeshshaanne heennaa qonccissanawu wolqqanttiyo hanoti baa koshshiya allaalliyanne hanotaa qonccissidi bessinne hoolliyawu gakkanawu bana siitiiddi gakkees. 

Hegaa gishshawu qantta medhdhi xaafuwa xaafiyo wode doonaa siitidi go’etteettees, Guutta  qooday de’iyo qaalatun hetettana mala oottiday siituwaanne shiishshi oyqettaa, Ha ogiyan xeelliyo wode shiiqida qantta medhdhi xaafuwa hara adussa medhdhi xaafuwaara geeddarissana danddayees.
-Taarikiya shiishshiyo ginaakka xeelliyagan ubba ginaa     qommotakka go’ettana danddayettees, Gidoppe attin adussa medhdhi xaafuwadan issi taarikiya giddon dumma dumma ginaa laammi laammi go’ettanawu qantta medhdhi xaafuwa eesoynne xunttay qottay injjetenna.

     Hegaa gishshawu xaafanchchay ginaa qommotuppe  issuwa xallaa dooridi heegaappe go’ettana mala zoreettees.
-Medhdhi xaafuwa bilata xeelliyagan xuufiyawu puulay de’ana mala ubbaakka go’ettiya xaafanchchay meezee de’iyo xaafanchcha. Qantta medhdhi xaafuwa ubba xaafo bilaa qommota go’ettanaaga teqqiya wogi baa, gidoppe attin adussa medhdhi xaafoy injjetido ogiyan aassidinne loddan zaaretti zaaretti go’ettanawu danddayettenna gishshawu taarikayaa wottaanne qottaanne yesuwa hanotay banqqatenna gishshawu xunttanne qantta ogiyan go’ettana danddayettees.
Kiitaa: Kaallidi shiiqida Oyshatussi Oyshaa ginaa xeellada gamma zaaruwaa imam.
      1)  Qantta medhdhixaafuwa eeshshata issuwa issuwa denttidi
          tobbidobaa xaafidi shiishshite.
 ---------------------------------------------------------------------------------------------------------------------------------------------------------------------2. Qantta medhdhi xaafoy toophphiyan awude doomettidee/ Kochchooro xaafanchchay oonee?--------------------------------------------------------------------------------------------------------------------------------------------------------------------------------------------------------------- 3. antta medhdhi xaafoy guye aadhdhidabaa yimppuwaappe yiichchaa gattanwu odenna geetettiis.Ayssi?--------------------------------------------------------------------------------------------------------------------------------------------------------------------------------------------------------------------------------------------------------------------------------------4. Qantta medhdhi xaafuwa xaafiiddi qaalaa siitidi go’etteettees giyoogee ayba ogiyan milatii?---------------------------------------------------------------------------------------------------------------------------------------------------------------------------------------------------------------------- 5. Taarikiyaa shiishshiyo ginaa xeelliyaagan go’ettoyo ogiya malaatite.--------------------------------------------------------------------------------------------------------------------------------------------------------------------------------------------------------------------------------------------- 6. Muleera xaaxiwaaxi xeelliyo wode qantta medhdhixaafuwassi de’iyaa go’aanna gatiya aahuwa birshshidi qonccissite.---------------------------------------------------------------------------------------------------------------------------------------------------------------------------------------------------------------------------------------------------------------------- -











Heezzantto shemppuwa

Qnatta medhdhi-xaafuwaa ufurettata
Ha shemppuwaa sintta qofata
Luxanchchati ha shemppuwaani giigidi shiiqida timirttiyaa xaaxi waaxidi wurssi simmiyoode hagaappe kaalliyaa ayfe gidiyaa hoolleta shocanaadan naageettes. Hegeetikka:
?	Medhdhi xaafo ufurettata aybakkonne shaakkidi eroosona
?	Qantta medhdhi xaafo ufurettatu hetetta qofaani amppidi issi qantta medhdhi xaafuwaa yiggoosona
?	Qantta medhdhi xaafo ufurettata go’ettidi ba de’iyoo heeran beettiyaa deretettaa aquwaa peeshshaa allaalleta huuphe yoho oottidi dumma dumma qantta medhdhi xaafota xaafoosona
Denttetto oyshaa
1. Qantta medhdhi xaafo ufurettata giyoo qofay aybaa qonccissiyaakkonne sima citan tobbidi pissiyaa aahuwaani xaafidi shiishshite.
____________________________________________________________________________________________________________________________________________________________________________________________________________________________________________________________________________________
Qnntta medhdhi-xaafuwaassikka hara medhdhi-xaafo ubbaadan A danddaydanne erettida ufurettati de’oosona. Hegeetikka;
1. Woqa
Hagee issi qantta medhdhi xaafuwan qonccida hayhay polettido man”iyaa woykko danddiyaa, wodiyaanne eta hanotaa xaaxi-waaxin woqa geetettees.issiissi haydaassi woqay keehi koshshigaa giddid haraassi qassi koshshennan aggana danddayees.Gaasoykka issi issi hayday polettido woqay qonccennan xaafettidi shiiqana danddayees.Issi qantta medhdhi xaafo giddon woqay kaa;iyo beeraa yiggiyoode akeekettana bessiyaa cora macarati de’oosonan.Hegeetuppe amaridaageeti woykko muleerakka issi qantta medhdhi xaafo haydaa giddin qonccana danddayoosona.Hegeetuppe ayfettiyaageeti:
?	Qatuwa (mani’iya)- Hagee issi qantta medhdhi xaafo giddon qonccida hayday awan woykko awugaa heeran polettide giya oyshaa zaariyagaa gididi asa naati de’iyoonne de’ana danddayiyo heeraa xeellees. Leemisuwaassi Anjjuwa ayfiya giya qantta medhdhixaafuwa giddon qonccida hayday polettido qatotuppe amaridaageeti Wanddaara laallaa, Maageera haatta kariyaa, Quuliyaa shaafaa, Bugge cariyaa, cariyaa,Daana bazzuwaa,Buzati shoommaa, Wanddara woggaa,… hhm hayday polettido sohoti woqa giddon qonccoosona.

?	Wodiyaa- Issi qantta medhdhi xaafuwa giddon qonccida yaday awude polttidaakkonne bessiya wodiyaa shaahuwaa, qoodaa, layttaa, aginaa, gallassaa, gallassaa shaahuwa h.h.malatiyaabata. Leemisuwaassi Maahee yelettido kuushsha aginaa, 21 gallassaa,1970 M.L, Woggaa gallassaa, wonttawu tookkiyo shaahuwa,Baraa yelettodo gallassaa,Baraara hayqqido gallassa,Maahettasoo goday hayqqido gallassaa,Shamaca wobaxaa meecettido gallassaa,Maahee timirtte keetten gami’ido wodiya,h.h. malatiyaabati wodiya malaatoosona.


?	Carkkuwa hanotaa- Hagee qassi issi qantta medhdhi xaafo giddon qonccida hayday polettiyoode de’iyaa wodee aymalee woykko waanidi uttidee giyaagaa xeelliyaaba gididi balggokko, bonekko, irakko, awakko, poo’okko, xumakko, shaanoochchakko, gaappokko, kinchchokko, ... hhm oyqqees. Leemisuwaassi, qommoora qonccissido medhdhi xaafuwaa giddon hinddoy toociyo balgguwa,Sophphe buhiyaa hegaanne h.h.milatiyabata xeelliyyode hayday polettiyoode sa’ay hani uttidobaa qonccissiyaagaa gididi woqaa giddon beettees.

?	Peeshshaa/Deretettaa hanotettaa-Hagee qassi issi qantta medhdhi xaafuwa giddon polettiya hayday eeshshwaa hachchi hachchi de’uwa bollan  Gayttiyaa laamiyaa xeelliyaaga gididi he hayday polettido issi erettida heeraa meray he haydaa bolli waani qonccidaakko bessiyaaba.Hegaa giyoogee hayday polettido deretettaa meeze haasayaa,wogaa,wogetaa,maayuwa gittaa,de’uwaa maaraa,muussaa ushshaa,yeehuwa yettaa,bonchchuwa boosuwa../h.h.milatiya meezee hanotata xaaxi waaxidi qantta medhdhi xaafuwa giddon qonccidaba gidikko woqaa giddon xeelleettees.Leemisuwaassi Ha qommoora qonccissido medhdhixaafuwa giddon de’iyaa gereessati,gayroti,caaqoti,anjjoti,yarshshoti,xaaxi waaxin hayday polttido heeran de’iya deretettaa giddon hachchi hachchi hachchi polettiya allaaleta gididi woqaa giddon geloosona.

?	Heennaa- hagee qassi he qantta medhdhi xaafuwaa qonccida haydaa doomettan merettida hanotay aybee giyaagan ufayssiyaanne miichchiyaabakko, poo’obakko, hashshiyaabakko, kayyoyiyaabakko, hidootaa qanxxissiyaanne xumabakko, … hhm ha”ikka woqa giddon qonccissoosona.
Kiitaa: kaallidi shiiqida qantta medhdhi xaafuwaa giddon deiya woqa macarata qoridi kessidi aahuwan xaafite.
1.¬¬¬¬¬¬¬¬¬¬¬¬-_______________________________________________________________________________________________________________________________________________________________________________________________________________

ASI BA KUSIYOO MEES
Issi galla Baatisoy kooso xaliya uyidaagee geeyi simmidi gomppay honggaawidaagan soo yiyoode keettay tullu gees. Shabicawu kattiyo macca uuttay, mulalee, santtaa anggallaa bolappe menttidoogaa gomi’iyaa pooshidi kattiyoogee maatta manaaciyan penttoy oyddusaara hussu giidi suyqees. Tamaappe ka”idi kiyanaashin deebboy, katikallay, sibikkay, qawu’e bammbariyaara tuummuwaara gatti daaxidoogaa oyssaa peeniyodi ho’ettiyoogaa sawoy tonggu giyaagaa konkkomaa kolees. Ha manaaciyan ka”aa suuggida kattaa  zahi oottada keettaayiya qolidoogaa lee’iyan phalqqada darii dochchennan shiishshidoogee xiinuwa qolettiyaagaa ha wontta sawuwa tonggu giyaa sawo maataa daaxxidoogaan muukkii muukkidaagee kallidi hiitan billi giidi xisikkiis. Shabicawu hara katta miikko koosoy kaallees giyo gishshappe attin Baatisossi keettay daro shica.
Gaasoykka Baatisoy banttason koyro na’a gididaagaa koyro metoy yimppii yimppidoogee oottidi, goyyidi, zali’idinne gidin haaridi aqanawu kushee daro mino. Kushee irxxa gidiyo gishshawu olobay ubbay oyqqees, zali”obay ubbay wodhdhees. Baatisoora keettaayee Bataamiira naa”ay ishanne michcho milatoosona. Eti naa’ay siiqettidinne maayettidi deoo’osona. Baatisoy ba keettaa ba naata daro dosiyo gishshawu siriya sinkkiriya ashshennan ba keettawu kunttees. 
Poocammidinne ufayttidi de’iya asatu soo xalahe kushiyan guulloy xayenna giyoogaadan issi galla keettaayeera banttana layttaa shaachchiya keena kattaa soossi ashshidi palaha kattaa caani ekkidi  giyaa biichchidaashin laaxaa kattidi toyssennan aggido guuganttaa bonqquwaa bolli naati dalai mehiyawu soo ekkidi akeekennan wottidoogan poddu giida tamay boniyaa carkkuwan peregettidi laluwa gidiis.
 Efiido kattaa equwan bayzzidi soo simmiyo wode eta keettaa ginan saloy bonqqua milatees. La o keettaa tamay oyqqidee giidi ba giddon wottidi denttidi I woni taso gidiyaakkoshin? … tuykki haddiro! Giiddi akeekennan cenggurssaa xoqqu oottin siyida keettayiya  nerkka haasayay gin chiikka issibaa coo qoppa ekkin tawu shayan meeggin gays giiddi shaafaa pinniyo dilbbiyo wodhdhiyo wode eta koshshawu haa woxxiya asay kumi”u gin waaneeti qamissidi giyaa … gin doonay tufattiyoogaa caddi xeellida Baatisoy ba wozanan aayye’ana tason aybi kiyideeshsha giidi giddon uni”ettees. Eti gakkanaashinkka deree shiiqidaagee soon de’iya mehiya naata kessanawu baaxetin banqqa xayidi hayqqi halin naati attin maatta miizay, booray gamma mehee deeshshay dorssay ubbay dimi’’i giidi xuugetti aggiis.
Baatisoy Wozanaa baydi dagammidaagee naa’u kushiyan huuphiya oyqqidi hay xoossoo ginne wassikke, morkkiya sinttan ollawu ta mishuwa bessikke ginne sa’an wodhdhi utti aggiis. Keettayiya biittawu, sa’awu, medhdhaagoo wottaagoo gaada abaraadaydda ta naatishin gaada bichchraarin beettiyabi baa. Isssi eta na’aa jaaliyaa shiiqada naati attiis hayzza hayzza gaada O woppissanawu zorin odin… guyeppe deree shiiqidaagee woossidi zaaretti anjjidi xoossay zaaruwa immo giidi keetta guutta qachchiyo hanota zorettidi shaahetti aggiis. 
Guuran asay shiiqidi zamppa qachchidoogan keettaa asaa shiishshi wottidaagee kotta kettaappe guutta katta ehiidi agginne kare kiyidi 

diimmuwaa kuwan uttidi qofaa sheekkiyaagidaagee “Ta naati ta keettayaiya deriyan doosona, beni wodallatettan oottidoogaadan ha”i  kottaa asa gadiyaa xulhlhayin haysee beettana gaada qoppikke simi garan aaho gadiyaa qeexada sa”aa aatta yeggada yaana giidi ba wozanan akiridaagee lawuhu giisi. Biid ogiya baggiiddi la waano yeehuwawu, yettawu de’iya ta deriya aggada bettiyoogaappe wuuqqin kaysotinnkka ta zino 

diido deree usakka … ginne wola kuwan uttidi qooppi qoppidi chii ta deiriyaara hayqqana giidi ba kahan maacinne guye soo simmidi yiiddi shaafawu duge wodhdhiiddi la ubba sulaa kirqqi gaada shemppo? giidi guuttaa eqqi ekkidi chii ta wontto xoossi giikko hayseyana giidi qachchinne ba soo simmiyoode A koottaaway issi xanttay sa’aara gooshettiyo maatta miizziyo ekkidi yiidaagee A naagiiddi Karen eqqiis. Miiccanaadan noocu giidi saamuna godawu saro giin xoossaa wolqqan gisimminne Baatisoo xoossay wodoruwa qachcho giidi asay aggidi biyoode taan issibaa qoppaydda gam’aas. Xoossi saluwaappe wodhdhidi qachchanaassa gidenna, xoossi imobaappe taanne tamalay qachchanaassa giidi oduwa wurssennan Laa naatoo giya cenggirssay siyettin Baatisoy ooneshsha giidi ba wozanan oonanne gido giidi pengge kiyiyoo wode asi baa. Ha miizziyo zamppan qachchidaagee kehan kushiyaa zaarisso giidi simmiyoode beni gidaappe achchan pinccidi miido laggee asi ba kushe mees giyoogaadan heezzantto gallassi paapunttaa siyidaagee diyoosan diyoosan loccu ginnee caanaara, cahaara, laagaara xiddiyoogaa doommiyaaggis. 

Hegaappe heezzu giya gakkennan baqiyan meeshido zuupaa keexxidi gelissiyoorin “asi dosiyoo asa keetta tamay mo!” giissiyaa hanotan pokkoy oyqqennaakko daaliyoo keenaa shiishshiyaaggidi woni de’uwaassi simmis. De’iyoode immiday xayiyoode woqqaa maadettiyaakko qonccis. 

2. Qommoora qonccida qantta medhdhi xaafuwa kaalliya Woqa Go’ettida ogiyaa tobbidi yiggidi kifiliyaani shiishshite.
_______________________________________________________________________________________________________________________________________________________________________________________________________________
3. Ha qommoora de’iyaa qantta medhdhi xaafuwaa giddon giigidi shiiqida haydaa woqan amppada hara woqaara de’iyaa issi qantta medhdhi xaafuwaa ne koyydo huuphe yohuwaa bolli xaafada shiishsha
________________________________________________________________________________________________________________________________________________________________________________________________________
2. Susaa
 Issi qantta medhdhi xaafuwaa giddon xaafanchchay bar kahaa giddon simerettiyaanne un”iyaa deretettaa allaalleta xeelliyaa qofaa haydaaa cora ginaara kasiyaa kaaluwaa naagidi mayriyoogaa woykko issi qantta medhdhi xaafo haydaa giddon polettidabatu kasiya kaaluwaa garadaa susaa gaanawu danddayettees.
Susay halchchettidanne qoncce gidida haydan polettiyaabatu kasiyaa kaaluwa gididi doomettay , giddoynne poloy/wurssattay/ kuushshay de’iyoo haydaa utettaa bessees.
Qantta medhdhi xafoy darotoo issi utettan issi kutti nabbabidi wurssanawu danddayiyoonne issi erettida susaara de’iyaagaa gididi ba giddon ichchashubata oyqqees. 
Hegeetikka:

?	Erissuwaa/geluwaa- ha kifilee qantta medhdhi xaafuwa giddon xaafanchchay qonccissiyo sohuwaanne he qantta medhdhi xaafuwaa hayda xinxxisoy qoncciyoosaa.
?	Kahaa kaquwaa- ha kifilee qassi issi medhdhi xaafo haydaa giddon de’iyaa hanotati undduwaalettiidi woykko qaxiqalleettiid biyoonne eeshshaawatu giddon wokko eta bolli dicciiddi biyaa ooshhsay/ dom”ettay qoncciyoosaa.
?	Umbbubulettaa-  Issi qantta medhdhi xaafuwaa giddon polettiyaa haydan qonccida ooshshsay woykko eeshshaawatu giddon gidin eta bolli qonccida dom”ittay liiphiyaa kiyiyoonne poridi wodhdhiyoo xoqqa /kiike sohuwa. Nabbabiyaageetu kahay kaqettidi kaalliyaa wodiyan aybi hanane/polettanee giyoogan banttanatettaa aatti-immidi poluwaa gakkanawu gita yeemuwan nabbabiyoo sohuwa.
?	Zarbbettaa/worettaa- issi qantta medhdhi xaafuwaa nabbabiyaageetu kahay kaqettidosaappe naagiyoobaa poluwaa xeeraa be’idi wodhdhiyoosaanne eeshshaawatu giddon/bolli liiphiyaa kiyda ooshshay woppiyoopaa doommiyo sohuwa. Nabbabiyaageeti kaallidi polettanawu de’iyaa hanotaa erena danddayiyoosaanne eeshshaawatu giddon/bolli merettida ooshshay kuushshaa demmiyaa demmennaa shaakkana danddayiyoo sohuwa (Umbbubulettaappenne dashettaappe giddo ginaa).   
?	Dashettaa- hagaani issi xaafetti shiiqida qantta medhdhi xaafoy wuriyoonne nabbabiyaageeti naagiyoo hayday muleera poluwaa demmiyoosaa. Nabbabiyaageeti yeemottidobaa yeelli uydaadan woppidi hani aadhdhidabaappe denddidi bana, ba de’uwaa, ba heeraanne ba eriyoo asaa de’o haydaara geeddaridi timirttiyaa ekkiyoosaa.
Xaaxi waaxin haratuppe dummayidi umbbubulettaa kaalliyaa heezzu dakko hanotatuuni xeelliyoode:
?	Bayra/ kaalettiyaa eeshshaaway ooratta naqaashshaa demmiyoosaa
?	He naqaashaa maayettana xaykkonne ammanettiyoosaa.
?	He naqaashaa bolli ba hoolliyaa shociyaa shocennaa yiggidi maaciyoo sohuwaa.
Leemisuwaassi ‘Tumay tuujjumaa xoonees’ giyaa qantta medhdhi xaafuwaa giddon de’iyaa haydaa susay Dumaaloora machchee Baaloomiira na’aa Duuqqaara issi kosha wodiyaani Dumaaloson de’iyoogaappe erissuwaani doommidaagee tuujjumay shiiqidi Dumaaloy nu bolli axiraariyoy A soy saro gidiina gidenne A machchiyoo goromoote giidi haytta aagaa bashshana giyaa maqquwaappe doommidi kahaa kaquwaani gelidaagee ha maqqoy aybaa kessana de’ii giyoogan ooshshaa zuussaa kaallanaadan oottinnee biibi Baaloomo malttiyaan kayso giidi qashuwaassi xaacee oyqqin umbbubulettawu gakkidaagee goromootetettaa yootin kawoy edayees giidi lahuwaassi bollaara kammido kaysotettaa akeekennan A yaynnido xoossay qaari olin I tumay kiyiyoode liiphiyaa kiyidosaappe wodhdhiyaagee beettes. Baalooma soo simmiyoorin ooshshay zarbbettaa doommidaagee wurssettan tumay tuujjumaa xoonin Eta bolli tuujjuman meeshshido iitta sunttaynne laapa hayday laamettin asa kiyidi daagawu, woytuwaawu, maaduwawu Eti simmiyoorin dashettawu gakkidi susay duuxxiiggis.


                                Umbbubulettaa


 Kahaa kaquwaa         Worettaa


Erissuwaa                                           Dashettaa

 Misiliya 1. Qantta medhdhi xaafuwaa susaa 

Kiitaa: kaallidi shiiqida leemiso qantta medhdhi xaafuwaa gidoon de’iyaa susaa qonccissidi bessite
________________________________________________________________________________________________________________________________________________________________________________________________________________________________________________
1. Xambbixallo siiquwa
  Wotanggoy wonttin qammin emere aadhdhi uttidi liiphiya sa’an tokkidi qofaa sheekkiis.Wotaggo aayiya Daanna kumaalo na’iyo.Daanna kumaaloy keehi kotte keettan yeletti otoruwan diccidaagee wolqqay bessidaagan peegamettoyo hanqqoy de’ees.Wotanggo aayiyaa Daannaa hanqquwa ekkidaara hanqqoy hanttaara.Wotanggoy Baara godaa Biciru na’iyo dosidaagee  hayttaa qanxxiyaakko harabaa ezggenna.Na’iyaa malaa puulanchch gidiyo gishshawu hosppun daannay  I geeduwa kaakkees.Ha na’eessi aaway Baazzaamo godaa Gaddaboy tooranne shankka  mino,  Ha mino Aawaappe yelettida na’iyaa minotay toora xeera.
Na’ee sunttay yooshshiyo.Yooshshiya sunttay qonccissiyoogadan awaa milatiya muqaaddiyo.Wotanggoora Yooshsheera kahan daro dosettiyo hantoy de’ikkonne giddon xuugettin kiyiyaa penttoy qumaa kattana.Ha Wotanggoy coo kaha xaallan mahishin issi galla Yooshshiya giyaappe horddofaydda soo yiyaarinne Wotanggoy omaridaagan giyaa dafiyaagaara ogiyan kumi’u.Wotanggoy guppidi Yooshsheessi qooriyan wodhdhidi Yooshshee….Yooshshiyakka gacuwaappe xorphphu oottada yeridaara assi aybakko odanawu xoqqu giyoode Wotanggo aayiya guye baggaara hannaho.Naa;aykka dagaman zokkuwa duuxxidaageeti I yaa A haa shattinneekka, gayttidi haasayidi kessennaadan injje sohoy xayin mela seelan gam’idaageeti wozanaba haasayana goyoode….Wotanggoy aymuwan xeelan yooshshee giyorippe hari baa.Yooshshiyaakka Wotanggoora ottan keexxin issippe de’iyoogaa xalla qachchada injjiya demmiyaakko Aayee hanqqoy ba shenaa hano gaada daahanwu keeruwa immada cuuchchaa moogada naagawusu.Wotanggoy so aswu odanwu yayiidi takkidaagee genccidi  iiin..tte..ixxikko ta…. giidi yootin darii kallana xaykkonne eenoy xayenna.Yooshshiyo sho’idi efaanawu Baddaqa giyo eta heera na’ay issi baggara zuppiyaa makkiiddi dees. 
Eta keeruwappe kasetanwu bichchaarees.Yooshshiya sirikkonne hegaa malabay hanees gaada qoppukku.Yooshshiyo Aayiya giyaa kiittin baanawu kiyada taayee tawu hachchi aybakko shyan deexxees giin simi kiittosiyo ba gaada ayfiya kessin Yooshshiyaa hayqqida abbiyan giyaa biyoogaa be’ida Baddaqee maqqido korbbobba wodallay cuguwa ciiridi naagees.Yooshshiya uloy galbbaa baqqishshin kokkoraydda yiyoode gattay saluwa gakkidaagaa giddon aybakko toshshattiyaagaa siyada sagadan wottaa piddi giidaara attaasi giyoode turay gediyan gelidaagee bollappe yeggin binqqiriirishin wontta quddaa ciiridoogan xeessan yegginne hashiyan yeggi aggidosona.Wotanggoy Yooshshiya giyaa biishin be’ido gishshawu hirggidi mokkanawu giyidaagee waassiyaadan hanin wooxxidi gakkiyo wode Yooshsheessi doonaa baridoora borammawusu.Wotanggoy tanaara worite giidi gaddabbi oottidaagaa dullaa kilaaliyan yiyorinne kunddi aggiis.Yooshshiya baagaa aggada Wotanggossi waassiyogaa doommodaaro doonan curqqa tuccinne efi aggidosona.Wotanggoy kunddosaappe daafuridi denddiyoode biittay sa’ay sakkaniis.Hayqqida abbiyan xoggattiiddi soo yiyo wode soon Wotanggo aayiyaa itimaa gorppada qachchiyaara na’iyo ehiyo wode gakkiis neen…Wotanggoy hachchi tawu biitta eko gideerenneeshsha.woy hachchi hayqo gidiyayaakko giiddi pengge xaden de’iyaa inddan xeessay zozidaagaa zemppissidi zaqqullees.Agina naa’aa gakkanawu hanno giin yooshshiya gelosaa eranwu ixxin dere deriyan dees.Naa’u aginanne saammintta gakkishin baalla koyshappe qottosaappe kessa ekkada polisyawu waassayidda biyorin
deree shiiqidi o sho’I efiida wodallaa qaphiyan qoridi qasho keettaa efiinnee yooshshiyo ekkinne aakime keettaa.Wotanggossi na’iya beettido kafuwa asi gattin gooyiiddi gakkiyo wode na;ay baa.yooshshee xallaa suutta pilggssanawu woxerettoosona.Baddaqee shin I pilggttana bessennee? 
Giidaagee gotiya denttin poliseekka biroona karihi oottidaagee ee tumakka Baddaqee yaana koshshees ginne issi polisiya kiitin qasho keettaappe ehinne koyrottidi suuttaa immana mala oottin Baddaee bana wozanan sirees. Gaasoynne kase issi sirissiyaasaa gelidi kiyidaagee.amarida wodiyaappa guyiyan pilggettaa wurssidi Baddaqa xeesidi issi issibaa oychchidaageeti darobaa odiiddi de’ishin ta bolli…E..Ee..Ee..disee desi gaanaaneeti? Ginne denddi eqqinne wottaa xaradhdhi giyoorin Yooshsheessinne Wotanggossinne wozanay tippi giyaaggis. Gaasoyikka dafidi efin naa”u agina gattin duuchcha bollaara daanee giyoo sireenne wotanggo wozanaa bashshanawu tumay dees. Gidoppe attin Yooshshiyaa ba kayyan xeesettada geliyoode Eta siiquwaa tukkida Xoossi gido harabakko erettenna hanotan Yooshshee suuttay tilla giyaa pissee odetiyaaggin zaarettidi woniigaappe aadhdhiyaa afuttay wotanggoppee siloy goggiyaaggin Yooshshiyaakka ufayssaa yeeyuwaa wodhdhidaariira naa”ay idimaa liphphi giyoorin michchiyaa afuttan naa”aa maayoy wooqqana gakkanawu adussa wodiyaa yeekkidi xalayee wotti ekkido siiquwaa zaaridosona.    
Meeziyaa Oyshata
1. Ha qommoora shiiqida qantta medhdhi-xaafuwaa giddon qonccida eeshaawatu eeshshaa hetada bessa
------------------------------------------------------------------------------------------------------------------------------------------------------------------------------------------------------------------------------
2. Ha qantta medhdhixaafuwa huuphe yohoy xambbixaallo giissidabay ayba milatii shaakkidi bessite.
------------------------------------------------------------------------------------------------------------------------------------------------------------------------------------------------------------------------------
3. Hanotay polettido sohuwaanne wodya/woqa dummayidi bessite.
------------------------------------------------------------------------------------------------------------------------------------------------------------------------------------------------------------------------
4. Xambbixallo siiquwa intte nabbabbiyoode intta akeekan karssikarssoy merettido gaasoy ayba geetii?tobbite
------------------------------------------------------------------------------------------------------------------------------------------------------------------------------------------------------------------------------
5. Kase intte nabbabido qantta medhdhixaafoy de’ikko intte akeekidobaanne taamaaridobi de’ikko intte meeziya kifile giddon shiishshite.
------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------
3. Ooshshaa
Ooshshay issi qantta medhdhi xaafuwaa giddon qoncciyaa haydaa susaa zaa’aassi keehin koshshiyaabanne maaddiyaaba. Issi qnntta medhdhi xaafuwaa giddon qonccida haydaani erettidanne nabbabiyaageetu kahaa oyqqidi kaalliyaabaa be’anawu yeemoydi kaalettiyaa ooshshay xaykko hehaydaassi medhdhi xaafo susi baawa gaanawu danddayettees. Issi qantta gidin adussa medhdhi xaafuwaa medhdhi xaafo giissiyaabatuppe bayrabaynne kattaa maxinee mal”ettiyoogaadan nabbabiyaageetu kakaaninne doonaani he medhdhi xaafo haydaa mal”ettiyay ooshshaa. Issi qantta medhdhi xaafuwaa giddon merettiya ooshshay he haydaa giddon polettiyaabata duuxerettennaadan kasiyaa kaaluwaa garadan tukkidinne oysettidi susaa sinttawu zaa’issiyaa ufuretta. Ooshshay qantta medhdhi xaafuwaa haydaa giddon eqettiyaa wolqqatu giddon merettiyaa dom”ettaa xaaxi waaxid oyqees.
Ooshshay palama xalla gidennan he qantta medhdhi xaafuwan qonccida haydaa giddon de’iyaa bira/ kaalettiyaa eeshshaawaa bollinne I/A biyoo ogiyaa bolli gakkiyaa sugettaa, xubiyaa, sheekissiyaa qofaanne eqettiyaa wolqqaa woykko baaxiyaa xaaxi waaxin ooshshaa geetettees.
Issi qantta medhdhi xaafuwaa giddon darotoo issi guli”a gidiya baaxxe de’ikkonne issitoo issitoo qassi issi wolqqaama baaxeenne he baaxiyawu daashsha gidiyaa hara cora sima/ burcce baaxeti de’ana danddayoosona.
Ooshshay naa”u qommo gidisshin hegeettikka:
1. Karebagga ooshshaa- kaalettiyaa eeshshaawaynne A/I yarati Etaara eqettiyaa kareppe yiyaa wolqqatuura ooyiyoo ooshshaa. Leemisuwaassi Tumay tuujjumaa xooneesi giyaa qantta medhdhi xaafuwaa giddon Dumaalo de’uwaa bolli qohuwaa gattanawu shiiqida tuujjumaa/ worddo maqquwaasatunne Dumaalo keettaayee Baaloomi giddon merettida ooshshaa xeelliyoode karebagga ooshsha.
2. Garssa ooshshaa- hagee qassi eeshshaawati bagiddon banaara/bagiddon (ba kahaara) baaxetiyoo ooshshaa. Hagan eeshshaawati bantta kahaa giddon daddidinne daakkidi, ba giddon yiggidinne maacidi, ba cuulaa cuchchaara mittidi, ba kahaara eqettidi, ba giddon merettiyaa cora dooro qofata geeddarissidi xoonida qofan xoonettidi haydaa susaa suqqidi zaa’issiyoo ooshshaa.
Qassikka ooshshay merettana danddayiyoo hanotata xeelliyaagan ooni oonaata ooyyi giyaa oyshaa kaalliyaagaadan zaaranawu danddayettees. Hegeekka:
?	Asi-Asaara/beettiyaabaara (physical)- issi qantta medhdhi xaafuwaa haydaa giddon qonccida kombbe/ kaalettiyaa eeshshaaway ba wolqqaa go’ettidi banaara eqettiyaa asaara woykko asummaa maayida mereta wolqqaara (mehetuura, do’atuura) baaxetiiddi beettiyoo ooshshaa. 
?	Asi-Hanotatuura/de’uwaara (classical)- qantta medhdhi xaafuwaa giddon beettiyaa kaalettiyaa eeshshaawaynne A yarati sinttan wottidi poliyoo haydaara eqettiyaa bantta qaadaara woykko bantta de’uwa gaasuwan banttana gakkiyaa de’o metotuura baaxetiyoo ooshshaa. 
?	Asi-Deretettaara/peeshshaara (social)- issi qantta medhdhi-xaafuwaa giddon merettida kombbe eeshshaaway bari de’iyoo heera deretettaa giddon de’iyaanne banaara eqettiyaa deretettaa qofaara, deretettaa giddon de’iyaa iita xeelaara,meeze wogaatuura…h.h.milatiyaa hanotatuura baaxetiyo ooshsha,
?	Asi-Banaara/ba kahaara (psychological)- Issi qantta medhdhi xaafuwa giddon qonccida kombbe eeshshaaway ba giddon ba kahaara,ba shemppuwaara,tumanne worddo giya annaace qofatuura,ba ixxiyoonne ba dosiyo doorotuura,ba huuphe giddon merettiyaa zaaruwa koyiya oyshtuura baaxetiyo ooshshaa.
Xaaxi waaxin ooshshay ha hanotatu ubban qonccana danddayees.
Kiitaa: Kaallidi shiiqiya qantta medhdhi xaafuwa xeellidi geeddarissite

Wozanaa tota

Asaa naati biittaa bolli de’oosappekka ooso giyoobi asaappe shaahetti erenna. Asi ba de’o layttan bari huuphessinne hara asawu palahiyabaa murutissanawu maaddiya hara ogee hanno gakkanaashin beettibeenna.
Ane akeekoos! Salo-sa’a gufantton asa na’aa de’uwaassi injjtetiyaabata: kaamiyaa, horophphilliya, koorinttiyaa h.h.m. woxxi-qaaxxabata ubbaa pilggi demmidaageeti woykko giigissidaageeti waanida asatee? Daro guuttaban doommidi qanxxennan baaxetiyoogan gitabaa ayfissanawu gakkidaageeta gidokkona?
Oosuwara gayttaban beni asay haasayobatii ‘’ Minnin michchiya ceeqqawusu.’’, ‘’Away diishin woxxa; Aaway diishin xee’a.’’ h.h.m. yeletay oottidi murutissana mala beegottiyaabata gidishin oosuwa ixxiya azallata zil’’issiyabatakka giidosona. Hageetuppe amarata kaallidi xeellos.
‘’ Xiskkuwa daroy curqqaa mayzzees; laafay laataa naagees’’; ‘’ Aaway uuttaa tokki gattiyo gadiya na’ay hemetti gakkenna’’; ‘’ ooso olli xeello; muussi ite ekko’’ h.h.m wozanappe asaa naati murttidi oosuwawu denddana mala qaasettiyabata bilan haasayidosana.
Nuuni de’iyo wodee ubbakka qassi minni oottenna asi de’enna wode. Hegaa gishshawu ha yeletay beettida lo’’o qaada ubbaa go’ettidi oosuwa meruwan busubullana koshshees. Daro asati guuttaban doommidi gita oosuwa xekkaa gakkidoogaa oduwaa gattiya pulttotuppe/sohotuppe ezggeetteesinne nu heerankka be’eettees.
Ooso awuppe demmanee giidi coo-qofan sheekkiyoogee oonakka kessennaba. Asi ba heeran de’iya asaara kushettidi amara woykko pattenna giyoobaa daro go’’iyaba oottana danddayees. Leemisuwassi ekkiyaba gidikko nu heeran beniisappe oottiyo birataa qoxxidi dumma dumma miishshata kessiyo aaro loohuwa oychchiya hiillati ha wodiyan xayi-xayi bnoosona. Diccida biittatun de’iya hiillati birataa qoxxidi kaamiya, horophphilliya hegaanne hegeetta malatiyaabata bantta mazaguriyan qaaxxidi oosuwaa eesoyiyabata oottidosona. Nu biittaageeti eta oosuwa ayfiyan go’ettiiddi eta asummaa toochchiyoogaappe denddidaagan oosuwa karidi agganawu qoppiyooga bessiya hanotati de’oosona.
Hegaa xalaala gidennan bari huupheppe aadhdhidi daro asatussi oosuwa qaadaa medhdhana danddayiya lefa/sima/guutta ooso macarata akeeki xeellidi denddanawu wodee ha’’a.
1. Ha bollaara shiiqida xuufiya woygi xeesuuteetii?-------------------------------------------------------------------------------------------------------------------------------------------------------------------------------------2. Qantta medhdhixaafo gaanawu digaiyaabi dees giidi qoppeetii?waanidi aahuwan tobbidi zaarite.----------------------------------------------------------------------------------------------------------------------------------------------------------------------------------------------
3. Hara qantta medhdhixaafuwaara geeddarissiyo wode paca giidi intte maacidobay aybee?---------------------------------------------------------------------------------------------------------------------------------------------------------------------------------------------------------------------4. Ha bollara shiiqida xuufiyaa  qantta medhdhixaafo giikko eeshshaawati aappunee?-----------------------------------------------------------------------------------------------------------------------------------------------------------------------------------------------------------------
4. Eashshaawata (Characters)

Eeshshaawa giya qaalay naa’u birshshettaa oyqqiyaaba gididi:Issi qantta medhdhi xaafuwa giddon de’iyaa haydaa poliya asaa woykko asadan haniyaabatanne 
  -Mehdhdi xaafuwa giddon qonccida asatu eeshshaa gatti xeellees.1/Qantta medhdhi xaafuwa giddon de’iyaa asaa xeelliyaagan-keettaawa/yaranne allaga/diina giidi naa’awu shaakkana danddayettees.Qantta medhdhi xaafuwa giddon amarida eeshshwatu xallay beettiyoogaa gidishin hegeetuppekka issi eeshshaaway qassi tuussay kaaraa tookkiyoogaadan he qantta medhdhi xaafuwa haydaa giddon polettiyaa cora/mule ayfe yohota huuxxidi baakkko zuubbarissidi tookkiyaagaa gidishin he eeshshaawaa kombbe woykko kaalettiyaa eeshshaawa geettees.He eeshshaawaynne A yarati keettaawa geetettiyoode etaara eqettiya ha eeshshaawati ubbay diina woykko allaga eeshshaawa geetettoosona.2/Qantta medhdhi xaafuwa giddon de’iya asatu woykko asumma eeshshaawatu eeshshaa xeelliyaagan- Issi qantta medhdhi xaafuwa giddon de;iyaa hayday nabbabiyaageetussi tuma malatidi beettanaadan woykko ammanttanaadannee appe timirttiyaa ekkanaadan koshshiyo gishshawu eeshshaawatu kanddoy tuma malatana bessees.Xaafanchchay nabbabiyaageetussu eeshshaawatubaa xeelliyaagan shiishshiyo naqqashshynne nabbabiyaageeti ammanettanaadan eeshshaawatussi immiyo kanddoy eeshshayiyoogaa geetettees.Eeshshaawati issi qantta medhdhi xaafuwa giddoon kaa’iyo beeran issi tumu de’uwande’iyaabadn hanidi merettikko(de’uwan diyaa saa eeshshaa maayidi shiiqikko)kumetta asumma eeshshaa tookkoko nabbabiyaageeti ha haydaa ba de’uwaara,ba eriyoonne siyido asaa de;uwaara geeddarissidi ammanettana danddayoosona.

Qantta medhdhi xaafuwa xaafanchchay eeshshaawata medhdhiyo/qonccissiyo ogee cora gidishshin hegeetuppe amaridaageeti:
?	Eeshshaawa asatettan woykko meran 
?	Eeshshaaway haasayiyooban, qoppiyoogan, aymottiyooban, amottiyooban, heennan,
?	Eeshshaaway dosiyoobaaninne ixxiyooban
?	Hara asay eeshshaawa bolli shiishshiyo qofan, nashettan, tooshiyan hegaanne hegaa milatiya ogetun qonccissana danddayees.
       Eeshshaawati haydaa giddon kaa’iyo beeran heezzawu
       Shaahettoosona. Hegeetikka:       
1. Buzo eeshshaawaa (individual character) - ha eeshshaaway kumetta, cora zooziyaara qara gididanne undduwaalo asatettaara de’iyaa eeshshaawa.
2. Dicciyaa eeshshaawa (dynamic character) –Ha eeshshsaaway qantta   Mdhdhdi xaafuwa giddon laamerettiya eeshshaara de’iyaa woykko laamiyawu qonccida eeshshaawaa gididi issi eeshshan asi malaatana danddaeyenna cora mera asatettaara de’iyaa eeshshaawa.Ha eeshshaaway haydaa wurssettan iita ginawu woykko kaaha ginawu bana laammanawu danddayees.
3. Dilccida eeshshaawa (static character)- Ha eeshshaaway daroton amarida laamettenna qoncce eeshshaa tookkidanne asi he eeshshan shaakkidi malaatana danddaytiyo qaaxxenna eeshshaara de’iyaa eeshshaawa. Leemisuwau ushshanchch, amalanchcha, keeha, iita, eeyya,h.h. milatiyabatun qonccanan danddayees.

Kiitaa: Kaallidi qonccida qantta medhdhi xaafuwaa giddon de’iyaa eeshshaawata qommoora shiiqida poo’issuwaani amppada yirgga 

Tumay Moorettidi Geddissees.
Tumay moorettidi geddisses; minnin minttenna. Ixxidi garssaara aattees; zaari daro goobanne gutaran yaynettiya mino asa, woykkuwaaranne woyganddiyaara diya asa; asa metoy asa namisay babaadan siyettiyo asa. 
Ubba wode a kiise dooya.
Assi gawwaykka daro geeshsha; hasayay elilo; zaari ba aawa gulbbatan baxxalla. Xoossi giikko lo’o maccaasa ekkada cora naata yelana giyo amoy daro; issi galla I giyaappe so dafiiddi de’ishin issi ginddiyaara sunkkuruutuwa milatiya ziizziyaara tole pali’aaniya hatta xuggaa ba’ada parsso gosiya goochchada biyaaro de’mmidi dagamay bollaa woraajjidoogee guyye xeelliyo wode na’ee sinttay awa ayfiya milatees. Michcho saroo? Co’’u.Tana ne ishshaa Xoossa gishshawu saro gaada barkki? Ebeli manna geennan baaro horddofawusu. Hachchi hayqqanaappe attin taappe attakka giidi sheniyaa mirqqidi woxxishin babbanttaa ollan gedeene gelin iraa gidi aggiis. Hegeekka awu aynne milatenna. Ha kaalliiddi yiido na’iya kunddettaappe denddanaashin balla ogee diyagaara baychchaasu; sa’ay lemi’’ilemi’ees; hana’iya sinttaappe geemmido zaari shabbirettees. Sa’ay bilahe gidanaashin na’ay balla ogiyan bichchaariiddi gam’’idi woykko O be’ennan aggarkkinaa; hayqqanappe attin ha na’iyo demmennan aggikke giidi soo simmiis.
Ha na’iyo geeddiiddi geeddiiddi naa’’u aginappe guyyiyaan demmidi ufayssan cawattidaagee hachchi sheniya worada haasayissana giidi genccidi saroo michchoo? Nena gays co’’u. Hachchi ta hayqqin ba giidi tookkidi hashiyan wottidi issi kushiyaan doonaa baridi woxxishin cora giyaa zatay kum’’u gin wozanaa bayyinne eqqiigiis. 
Ha asaa be’ida na’iya waasuwa shoddin deree gakkin olinne woxxiigiis; waasoy olay eqqin guyyee guyyiyaawu giya waasoy leeliis; deriya xoonidi biidaagaa xundduqiya agunttay oyqqinne tollu ootti aggiis yedaa ba’iiddi biida qalaxee/bade gaddabbi oottin batibatin woossin ixxinne qasho keettaa efiyoorin wontta dere yaynniyo gutaran bonchchettiya zaari hayttaa luyshayidi wombbaraa/daannaa sintti shiiqidaagee adussa wodiya qashettiyo maachchaa siyidi hayttay hashiya gakkin geddi giidi garssaara luuxxidi tumaa mooridi, maataa naaqqidi ba amuwaa bashshidi hallittay oggin hanniira aadhdharkkina giis.Adussa wodiyaa qashuwan gami’idi ba mooruwaappe bawu tamaaridi coo qoppi ekkinne I woni tana dosenna machchiyo ekkada gediyan wodoruwa yegganaasseeye?o naagaydda soon uttaaganaasse?haakko zine wozanay hachchi wozanaa bores.Hassaya xayoy coo tana qashuwan gattin taappe kessa ekkada biidi A hara azinaa gelada yelido na’ay zaaretti tana oyqqiyaakko bukkiyo wode gakkanawu qashettaas.Kaysoy tana ba;ada duuxxa gees.

Kiitaa: Ane hagaappe kaallidi shiiqida oyshaa oyshaadan zaarite.
1. Issitoo issitoo yohoy aawu qofaadan hanenna ixxidi deshiyo hanotaa bessoya heeraa shaakkidi bessite.
--------------------------------------------------------------------------------------------------------------------------------------------------------------------------------------------------------------------------------------------------- 


2. Dom’eettay merettana mala gaaso gidabay aybeeshsha?
tobbidi qonccissite.
---------------------------------------------------------------------------------------------------------------------------------------------------------------------------------------------------------------------------------------------------
3. Qantta medhdhi xaafuwa poloy nabbabiyaagaa woykko ezggiyaaga woqqaa tamaarissees giidi qoppeetii?
---------------------------------------------------------------------------------------------------------------------------------------------------------------------------------------------------------------------------------------------------
5. Xeelaa ginaa (point of view)

Issi qantta medhdhi xaafuwa giddon qonccida haydaa xaafida xaafanchchaassi de’iyaa xeelaa ginaa woykko tenqqaa xaaxi waaxin xeelaa ginaa geetettees.
Doonaa bilaa giddon erettida oyddu qomo qantta medhdhi xaafuwa tenqqati woykko xeelaa ginati de;oosona.Hegeetikka :
?	Yooga xeelaa (innocent eye)- Ha xeelay issai qantta medhdhi xaafuwa giddon qonccida hayday aybanne erenna gare naatu doonan odettidoogaadan shiiqiyoode(Gastta asa eehshsaappe muleera dumma woykko kareeraa gididi qoncciyoode
?	Kahaa zataa (stream of consciousness)- Ha xeelay qassi issi qantta medhdhi xaafuwa giddon qonccida hayday odettiyoode xaafiyaage huuhpiya woykko kahaa giddon bana gelissi wottidi woykko ba kahaa giddon eeshshaawa wurssi gelissi wottidi eti qoppiyoobaanne oottiyobaa ubbaa etedan qopidi xaafiyoogaa. 
?	Izaawatettaa xeelaa (first peson prespecive) - Hagee qassi issi qantta medhdhi xaafuwa giddon hayday odettiyo ginay kombbe woykko kaalettiyaa eeshshaawaara keehin dabbotiya woykko Assi/Iiissi yara gidiyaa eeshshaawan koyro xekka asan odettiyaaba gididi darotoo Ta, Tana ,Taagaa, Taassi, Taappe, Nu,Nuna,.. giyaa sunttaduwa go’ettidi odiyoogaa. Nabbabiyaageetikka he qantta medhdhi xaafuwa giddon qonccida haydaa xaafanchchaa ayfiyaa baggaara (xaafanchchay xeelliyoo ginaara) xeelloosonanne I eriyooba xallaa eroosona.
?	La”a xeelaa(omniscient prespecitive): Ha xeelay issi qantta medhdhi xaafuwa giddon xaafanchchay he qantta medhdhi xaafuwa haydaa susaa la’a xeelaa go’eettidi qonccissana danddayees. 
?	Hagan xaafanchchay issi eeshshaawaappe hara eeshshaawaakko, Issi poluwaappe hara poluwaakko, ba koyidoogaadan la’an simerettidinne qaaxxidi ba medhdhido eeshshaawatu qofaa, heennaanne qusttettaa (minotaa) xeelliyaagan haydaassi colbbuwan eqqidi ba koydo sohuwaaninne wodiyan naqaashaa immana danddayees.

La”a xeelaassi naa’u  macarati de’oosona.  Hegeetikka:

A) Uni’o la”a xeelaa-Hagan xaafanchchay haydaa heezzantta xekkaa asa baggaara (Eti,I,A,Hegeeti,h.h.m sunttadauwa go’ettidi yootees.Nabbabiyaageeti eriyoobay eeshshaawaa baggaara xaafanchchay erissana koyyiyooba xallanne eeshshaawatun odettanawu xaafaanchchaa anttettaa demidabata xalla. Nabbabiyageeti eeshshaawaa qofaanne heennaa be’anawu danddayiyooykka xaafanchchay eeshshaawaa medhdhiiddi eta bessanawu giigissido gina xalaalaara.
B) Halchcho La”a xeelaa- Hagankka un”o la”a xeelaa macaraadan xaafanchchay haydaa heezzantto xekkaa asaa go’ettidi yootees. Gidoshin eeshshaaway haydaa giddon oottiyo issi issi poluwa kaameeray kaallidi issibaa qariisiyoogadan eeshshaawa duuha kaallidi geliyyosaa gelidi kiyioosaa kiyidi beettiyaabaanne siyettiyaaba ubba qori duuqqiyoogan qonccees. Eeshshaawatu bollinne eta qofaa bolli imettiyaa ayba gujo qofinne baa. Hara poo’issoy (qonccetti/birshshetti) aybaanne imettannan, xaafanchchay he sohuwan beettidi gujo birshshetta immana xaykko nabbabiyaa uri issibaa issibaa ayfiyan coo yariyaa asappe dummatenna. Hegaa gishshawu nabbabiyaa asi ha xeelan xaafittida qantta medhdhi xaafuwa giddon de’iyaa hanotata bawu malatidaadaaninne injjetidaadan birshshanawu danddayees.

Kiitaa: kaallidi shiiqiyaa Qantta medhdhi xaafuwaa giddon de’iyaa xeelaa ginaa ufurettaa qorada kessada yiggada bessa
1.------------------------------------------------------------------------------------------------------------------------------------------------------------------------------------------------------------------------------------------ -

Na’aa
Issi gallassi issi maccaasiya bari na’aa shimayinniya soo kiittaasu. He yoogaa, he mulissiya, aykko erennaagaa ‘’Ta na’awu ha qashamiyo elle efaada he shimayinniyawu imma’’ gaasu.
He yoogawu baree usuppunakko laappunakko hegaappe munnuuqiyobay erettenna. Hegaakka asa zawa gattaychchaas gaada kiittaasu.
A bari allaalliyawu harasaa baagaasu. I wozanan so’’u! mati gin bari kutaa xeeraa sa’aara goochchaydda, hemetaanne gidenna tunchchuluwaa sirqqada bari soo gakkaasu. Ane inttena Xoossi kehaa besso shin, he yoogay soo simmibeenna.
A naagawusu: zago gakkanawu simerettawusu; ‘’Hay waanoo! Ta na’ay yoogay gam’’iis shin ‘’ mati gawusu. Barkka biddawusu. Gidoppe attin na’ay baawa. Ogiyan woxerettaasu; dara giddon koyerettaasu; na’ay baawa.
Away wuluwawu matiis; issi haniyabi xayiyoorin aggidaara shimyianniya soo wottaa juujaasu; gakkannekka ‘ta na’aa yoogaa shaluwa oyttada ne soo yeddaas shin’ gaasu. ‘Ee kiittadasa shin shaluwa imminne sohuwaara simmidi biis’ yaagiis.
Hodde aayi ulottenne waatada danddayanne buura giddo woxxaasu baawa; shaafa kare waxxaasu baawa; dabbuwa laggiya soo woxerettaasu baawattenne baawa; hadde awuppe yo geetii? O aybi mitto geetii? A awu gelu geetii? Baawattenne baawa.
Naagin naaginkka baawa. Aqiis; pe’iis; qammiis; wonttiis; qammiis; wonttiis; baawa. Saaminttay aadhdhiis; aginay aadhdhiis; laytta wode gidiis. Ha ubbankka issi qiphiis; sa’ay saloy qammiis; issi haniyobi ixxiis; hodde soo baasu. Hegeekka aynne maaddibeenna.
‘’ Ta na’ay bonqqettiis; Ta na’ay bonqqettiis; bogettiichchiis; woykko hannoode miishshaawawu bayzziichchiis’’ gaada biittan binqqiriiraasu.
?	Ha bollara shiiqida xuufiya qantta medhdhixaafo gaanawu danddayettii?waanidi?
---------------------------------------------------------------------------------------------------------------------------------------------------------------------------------------------------------------------------------------------------
?	Qantta medhdhixaafo giissiyaa baaso yohota intte akeekan qonccissite.
-----------------------------------------------------------------------------------------------------------------------------------------------------------------------------------------------------------------------------------------------------------------------------------------------

6.Cuccunttaa (Theme)

 Issi qantta medhdhi xaafuwa giddon cuccunttay guli’a gidida qofa .Hegeekka xaafanchchaa kahan simerettiyaanne I/A ha haydaa garssan qonccissanawu yeemottidi xaafuwa doommido aquwaa, peehshshaa, woykko gutaraa allaalleta xeelliyaagan kuucci oyqqiada kulikka woykko yirchcha qofaa kiitaa. Cuccunttay xaafanchchay issi qantta medhdhi xaafuwa giddon xaafiyo huuphe yohuwa bolli de’iyaa qofaa woykko asummatettaa bolli xaafanchchaassi de’iyaa xeelaa yirchchidi shiishshiyo sohuwa.Qantta medhdhi xaafuwa huuphe yohoy daroto xaafanchchay odana koydo cuccuntta malaatiyaagaa gididi cora qommo bila haasayata go’ettidi ba cuccuntta puulayanawu danddayees. Hegeetuppekka amaridaageeti: zuge haasayaa, malatisso haasayaa, geeddarisso haasayaa,xoqqisso haasayaa, leemiso haasayaa, h.h.m go’ettidi qonccissana danddayees. Leemisuwaassi; Cuulaa cuchchaara mitteettees, Keettaaxoo’ee gelin beettees, Kaloy michchee xanttaa oyttees, Gaammoy ceeggin koosuwa micceettees, … h.h.m haasayati issi qantta medhdhi xaafuwa giddon qonccida haydaa cuccunttaa puulayanwu xaafanchchay go’ettiyo bila haasayata. 
Kiitaa: kaallidi shiiqida qantta medhdhi xaafuwaani amppada qommoora qonccissidoogaada cuuccunttay ayi malatiyaakkonne ayiba kiitaa aattiyaakko aahuwan hetaqda shiishsha.
1. ---------------------------------------------------------------------------------------------------------------------------------------------------------------
MISHO AFUTTAA

Sa’ay lem’’I lem’’ees; omarssa miizzay geliyo wode,  galla namisan shullidi pe’ida naati duuxa irppaniyan heezzay issippe maracciya xaaxidi zin’’idosona. Aayyiya saluwaagaa sa’aaga qoppaydda pengge xaden de’iya inddan uttada siluwa tigawusu, Hay waano! Maracciya miiddi pe’ida naata …. La tawu qoppin kehiyabay ixxi? Gaada qofaa sheekkidaashin, bollotiya kiyye qoridooga keeshiyara lanqqekada dakkotida zookkoy sitti oottennaagaa issi kushiyan guufiyaa oyqqada soo geliyo wode keettay xuma, naati xiskko gidin daafura gidin erettenna ubbay co’’u. Tana aynne go’ennaro woriyooga aggidi. . . waano Xossawu tuma….ta naati Xoossi giikko tamaaridi ha metuwa ha namisa hayseyiyo wode wontto. Ha hiiyesatettay ba aawa qanxxo, yaagada barkka de’uwara palamettishin cenggurssa mala siyada oonee?   Giyowode naa’aa keettayiyo. Bujee nenee? Ta soo geloosappekka ha inddan uttadii? Aayee ana iitaba giidanaasha? Chii aynne. . . ha’’I ha naati ay miidi aqanee? Neeni wontta qamma yeekkin naata ooni tamaarissanee? Ooni mizane? Hegeenne tawu  ayssee. Ba naatettan koyyikko gela meekkee! Akkay ubba atto. . . boloteessi wottin denttin kirqqi, naatu aayyiya wontta intte tana woriyooga aggidi giyoy aybe? Ooso koyana beenne olaa biideeyye? Gaada cilli gaada haasayin hay tuma gidi erennee tawu metoy namisay piillanttiya oyqqiis; aayyiyakka, gidin machchiya naati ha ooso koshshawu biidaagee miishshaa xiiridi yin hiyeesatetti nu shayappe kichchana giidi cuuchchaa moogidi naagoosona. Yelida aayee uloy ubba wode kokkorees; Issi galla bilahe jabbijooriyan Karen xeesees. Ha! La aybe saro gidenneeyye? Hay ay siyana attidanaashsha, baa! Tanay hayqqichin yeehuwa oyqqana yiida asaa, aayeessi wozanay tippi! Kariya dooyiyo wode na’aa laggiya, La Dulaa neeni penggiya qoxxin haakko. . .  aybe saro gidenne ? Lo’’o Xoossa wolqqan taani, intte na’ay ooso koyana biidooga kasenne dosabeykke. Ha’’I I yiyo ogiya medhdhiyakko gaada, aayiya hay tanawu I bawu shemppoora paxa daaneeshsha? Duli, dees metenna taani silkkiya shocikkonne A demmiyo ogiya injjeyana, ginne Duli bi agiis. 
Keettayiyaanne naati I yiini keexxanawu; kalli maanawu, maayanawu aysse iraa shaaraa qashamiiddi naaguwa doommidosona. Aayee qofay shemppora paxa yiin be’anaagaa, aayiyakka issito issito ha guyye dere biida naati miishshaa xiiridi yiyoogaadan ikka kushe genttennan yeenna giyoogaa qoppawusu.
Naagishin oyddu aginay aadhdhiis; issitoo issi galla aayiyo wooma saahoy denddidaage daganttidi woruwawu shushiis. Aayiya na’aa ayfiya be’anawu yeemottaydda be’ennan hayqqiyoogee shooro ubbaa wozana menttiis; gashee wolqqaamiis, aayiya zaara zaarada ta na’aa bessite; giyoorippe hari baa; harggee cammiis; na’aa keettaayiya metoy wottin denttin I garddaappe dariyoogaa be’ada xayo melaa qaaqqatawusu; naati namisan qohettidaageeti sinttaara xaphuwaa essidi qopposona. 
Eti laalettidaba milatoosona, koshsha xallan layttaa wurssida Duli na’aa demmidi ekkidi yiyoode biittay sa’ay sakan uttiis; ooso koshshawu biida na’ay ekkidi yiidoy miishsha gidennan asan gayttanawu koyibeenna; hagaa keena wodiya gami’ada mela kushe yiida taani woygadda ta aayera, ta machcheeranne ta naatun gaytto giidi woyigandde oyqqin sa’aa xeelliiddi uuttiis; I guyye dere biyo wode A mala hiyyeesay I yiyo wode shicci uttidaaga xeellees; zaarettidi zoriiddinne odiiddi ammanttidi aayeekko efiyoode aayiya aynne erukku Duli godee, godattee. . . intte na’ay yiis; giyoorin heezzu giya muumiya gorddettida doonay dooqettin ta na’awu ganne pitirki gaasu; shiiqida asaykka na’aa hanqqettidi nena asa biitti ooso koshshawu efiyaabi aybee? Ne laggee hagan shuchchay qabalee immiyo tal’’iya ekkidi zali’’idi qantta wodiyan daro miishshaa haariis.
 Palaha wodiya woxxidi goyyidi ba naata ba keettaa danddayidi de’ees; nena betiya aybee efiiday, aybee? Giidi cima asay hanqqettin taani oosuwa koyyana baas. Tawu hagan oosoy xayin, gees. Biittaa bolli xinqquwan qaaciidi Duli happi oottidaagee neessi wozani xayiisippe attin oosoy xayibeenna. Oosoy hagan de’ees yaagin xaqqu giidi Dula xeelli simmidaage Dulaa tumaa gaasasho; neeni heede zorin ixxada zooda be’adasa, simi haniichchiis, ‘’ hachchi wozanay zine wozanaa karees’’ giida. Duli zaarettidi hachchikka gam’ibenna; oosoy hagan bessiis; issippee oottana; issippe goyyana; issippe zali’’ana. Kase odishin ixxada biidoogee zine mooroy neessi gelidoogee lo’’o; mooruwaappe tamaareettees; aykkobaa, ne so asaa maarotaa oychcha neessi aayyiyonne Xoossi maaro giidi doonaappe wurssennan eta sinttan kunddidi, tana maarite giidi, maarotaa ekkiis.
Hegaappe simmidi laytta wode gamm’idi woni A betiyawu efida namisaa metuwa xoonidi de’iiddi minni oottidi zal’’idi goyyidi minnidi baappe palahin bayzzidi mehiya haaridi layttan layttan ba kawuwaappe woytuwa ekkiya mino asa gidiis.
Beni galla namisan shullida naatikka ha’’I gakkidi timirttiyan qolchchidi xoqqasaa gakkidosona; aayyiyakka hayiquwappe paxada zaara yelagada maattan oyssan kaa’awusu. Keettayiya aara lagge daafurada aquwa kessidaara beni metuwa qoppada metoy lo’’o taamaarissees, gaada metuwakka galatawusu. Minni oottikko, goyyikko metoy merinawu deenna.
MEEZIYAA OYSHATA
Kiitaa: Kaallidi shiiqida oyshaa aahuwan qonccissuwa immidi xaafite.
1/ Ha bollraara shiiqida qantta medhdhixaafoy aybaa tammaissii?
-----------------------------------------------------------------------------------------------------------------------------------------------------------------
2. Ha qantta medhdhixaafuwa kiyi wodhdhida eeshshaawati aappunee? Oonee oone?
---------------------------------------------------------------------------------------------------------------------------------------------------------------------------------------------------------------------------------------------------
3. Xaafanchchay bessana koydo ano kiitayyo de’iyo ginaa shaakkidi kessite.
--------------------------------------------------------------------------------------------------------------------------------------------------------------
4. Ane inttekka kifile giddon intte laggiyaara gididi issi qantta medhdhi xaafuwa Issi sintta gidiyaaga xaafitenne zaarettidi shiishshite.
----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------
Xaaxi-waaxido meeziyaa
Kiitaa: Kaallidi shiiqida anjjuwaa ayfiyaa yaagiyaa qantta medhdhi xaafuwaani amppidi A kaallidi shiiqiyaa oyshata aahuwaani zaarite.
Anjjuwaa Ayfiyaa

Maahee kuushsha aginan 21ta gallassi 1970 M.L sa’ay woggaa wonttiyaagan Daamoota zumaa shoobban wolaytta mayzza birataa medhdhiyaa hiillanchchay beni marccuwaa qoxxidi kessiyo xoga biittay de’iyo Wanddaara laallan, beni Dilaabba zaaminee quufinaa Diiramonaa woysuwaa Kalo jaalaa danggarssaa daalawu issoy pacciin ochcha giyo boora cawugaa shukkiyaa Diiddoy worido eeqa danggarssay allaxxiyoo bugge cariyaa doonan yelettis.
Maahessi aaway kawonaa moollisonaa Giddaago yuukka geetettes. Aayiyaa mashshaara marxxidi tooraara toggidi ba’aawaa Daaxamo Tulamo woyishshaappe pulttiyaa maageeraa soolaanaa kombbiyaara hadiyaa marxxuwan haatta ushshiya Maareenno biyye maalee mishirinaa sigay simmidi siriyoo Bolxxana biyiyo, woraatee allequwawu maayiyo golol’’a moggiyo, sonnoore caccafuwaa goojjaame guubiyo, goobana aginaadan shaanoochcha poo’iyoo shamaco geetettawusu. Maahe aawayi Shamaco ekkanaappe kasekka issi eessaa buliyaa malatiyaa maccaasiyo ekkidoora mayinada tamuu laittaa na’a saasso be’ennan gam’idaaro yeddidi coo de’ishin Shamacakka kafoynne cugoyi gayittiyoogaadan soore daannanttanaa danggarssaa lootaa malatiyaa Dake Soomma gelada ba keettawaa gulbbatan yeloy xayiin hosppun laytta muddaa coo xiikettada gam’idaara bolloy dabboy anjjin na’a koshshawu azinaa aggada kiyada sawotettaa ba aawaasoo yidaara hayyuwaa soo baada cachchaa ekkada simiyaariira gayittiini eko gelo kiyiyaagiis . Xaazzaa garuwaappe garssa bagaara de’iyaa hayyuwaa apordde godaatunaa Dooda soo biidaaro sohuwaara hayyoy:
 “Ne yiidobaa ta erayiis. Ne uloy aradda aynnebaa hirggoppa, Ne hosppun naata yelanashin missay xoossaassa. Shachchay nenaa maaddennashin kaallidi yelelliyaagee tuussaa kiyanaa. I paacee paccennan diccanashin paaciyaa padidi paapana.
     Ha’’i neeyyo xoossay na’i al’in nenadan yeekkiyaa azinaa giigissi  wottidi nena taakko kiittiis. Ta erikke I aginakko, awa ayipekko, derekko, zumakko, worqqakko kiitanchchakko, xoqqan xomppees. I Neekko wontto yaana, biiroo doonaa dooyidi oyichchosaara eenoga. Ixxikko ne shuchchaa gelada guulluwaa yelana” yaaggin siyada ufayssaa afutta muxuwaa muxuwaa siluwaa xoohayida hayyuwaa sinttappe kiyidaara wozanan shaaraa qashamaydda soo gakkaasu. Hegee sa’an bizza/arbba gallassa.
     Qeeraa galla biro wonttaa cuchchiyoo guuran Yuukay ba para dasaama kattaa yarshshuwaa ekkiyoo maakka Waageeshshonaa Ashanggo bollaban sholaattiidi kiyi wodhdhiyo wode Shamaca kafoy ceeqqiyoo guuran xiskkuwaappe denddada wuyiigiyaa shuurarggada bantta soxaden goggiya maageerappe miyyiyan de’iyaa woyshshaa pulttuwaappe banaara giigida manniyan yooshshaa kunttada lanqqekkada soo simmiyaaro sa’aa poo’issiya sawiyo tiran kiyinnee be’idi sa’an paraappe lakki giyoorin shamacakka ha zino hayyuwaa qaalaa hassayanne jallosan lanqqekkido haatta otoy kessi ekkidi wodhdhanawu sa’aa gakkidaagaa “Odolchchan olaa oyisettiyaa gidaago yuukkawu, bii otuwaa shiishsha oyiqqikki?” ginnee otuwaara gattidi ha na’i yeliini xammana geenna dogiyaa kaciyaadan xoddida xanttaa carppinne ikka jalliyaaggiis. Amarida wodiyaappe simmidi naa’ayikka beegottidi ne oonee, ne oonne giidi erettiyoode yuukay “Taani hagaa heeran azinnawu gulbbatan yeloyi xayiin ba de’uwaa laalada ba bolluwan anjjettada ha giddon aawaaso yiida sawiyoo asi lal”iin be’ana yaasishin nena be’iyoorin tawu wolqqanttay shayaa kanttidi biittan gelin eqqaassi. Taani asappe aaronaa yuukaa geetettayiisishin nena oona gooshsha?’’ yaagiyoorin akka, “He  neeni lal”iyoo sawiyaa tana sigay simmidi siriyoo Bolxxanna biyiyoo Shamacotenne’’ giyoogan yeretaa qoolliyaa gidinne he sihuwan eretaa wurssidi Shamacakka haattaa issibaggi zaara wottiin Yuukayikka paraa bixaalaa shoddidi gooraxissishiin ulobaa haasayaa doominne tiriyan maracciyan ashshennan isoy issuwaa wurssi siyinne aputtaa siluwaa agga giyayi bayinnasan alana gakkanawu issoy issuwaa zemppidi xoohiissii xoohissidi simminnekka he sohuwankka kaalliyaa de’uwaabaa maaccigidosonna. Shamaca yuukka “Simi cariyaa shoobban paraa gooraxissashshaa, taani ha haattiyoo soo gattanne ta’aayyeessi Aadibo wojjee santtinaba paraa Araaro sangga 
dooyanchchon Ceemiso galata gadaawaa masaapiyaa miixxan mashshan wadhdhidi ba kawuwa Daamoote miiroore Lajibinaa Gooba kaciyaa bonggore menttayi yelettiyoo dalbboson coraamo garuwan araataa oyidee waraaraa xaphuwaadan ceeqqin yettidi omi”olo puutoy gaden xuuqqin korma paray gaaxaatan konddaridi wodoruwaa duuttiyo seeraxiyaappe cafaa mooxaalan kunttida baassay lalambbiyan toggido  songgiya sorida daamaa, baaraappe wodhdhi wodhidi moonnichchay qanxxiyoo Waara bilaattiyaa gakkanaw daaggin kawuwaa biyye Leemiira gatti ekkiyaa Dalle biyyiyoo mun’aamonne moyissa gaada ogiyan cuchchido cuchchay melennan haa simmana” gaada wozanaa tippi ootttada haattaa lanqqekkada lawuhu gaasu.
 Yuukaykka bagga  wozanaa Iira yeddidi baga wozanaan shaaraa qashamiidi uttidaashin shamaca beni “biyaa machchiyo mayizzidi moyissiyoogee yiyaarissi koyita” giyoogaadan koyiro azinay siphphinttan shuuydi yeddidoogaa muliyaa guubaara ba”ada gakka wodhdhiyoorin ba odolchchan mara gilaasiyaa guyye zaaridi qadaamiyan caanidi ekkidi wanddaari simmidi miqiyaa gelissiyaaggis. Gidoshin wodee yinddoy qoxiyoo balqqo gididaagan giyi omoosa miiza yeessiyoode Daamoota kiikiyan bukkida iray de’iyaaba ubbaa ogiyaappe ba”i ekkidi quuliyaa giyoo shaapawu goochchidoogaa erennan ogiya qanttay shemppo qantteesi giyoogaa tumayirggidi attis; quulee kixxixi sirphphi giidaagee ochchaa qaridi shalalattiyaagaa deelledan qoppidi ba paraa wolqqaa ammanettiyoogaa bolli shamaca shaanoochcha aginaadan poo’iyaaro guyyeera caanido ufayssayinne ayibakko gakkidi wotti-ekkes giyaabadan soo eesuwan gakkada … giyaa yiiqee liiphiyaa kiyin wozanay gaggettidaagaara biron paraa yancciyan ginddidi haattan gelidi simiyoorin quuliyaa kixay daamuwaappe caanido uullay gakki wodhdhinnee paraa bollappe Shamaco xoqollidi lawuhu oottiyoorin Yuukaykka afalaa haattay efin danccuwaa geedowaa oliyoogaadan basiiqiyoo haatti shaakkin daanaappe hanikko haattaappe wotta ekkada sa’an ixxikko O miyaa haattan meetettada saluwan ekettanappe attin giidi qachchinneekka guppidi geeduwaa hillimmi giyoorin  paray cora buquraa caanidoogaara wadhdhidi kiyidaagee caagetttaa olaa eqqin matan de’iyaa Morggaamonanttasoo naati haattay asa miisi giidi issoy issuwaassi waassidi gakki wodhdhidosona. Qaadadan hanidi Shamaco haattay muukkennan bollaara tookkidi alaliiddi urggaamuwaa xeeraara mixxillidi Issi dibbaara de’iyaa woddallay woxxidi daafuriyoo ogekeenaa effiidaagee quuliyaassi zarphphiyaa yeggido naa”antto pinoy de’iyoosaa gattinne zarppiyaa qirxxaa cuullidi kumidi goggiyaagan miyyiyan de’iyaa barggiyaa pinccoy afalaa xeeraa bochchiin tookkidi zarphphiyaa tookkida xakaachchan kaqqidi biyaagin daafuraynne dagamay jalletidooro bawu oge kiyida naa”u attumaasati demmidi gaxaa kessidi haattaa uyaasu giidi uluwaa burxxishin 
Yuukaakka haattay tookki ekkidaagee woni shamaci shemmppuwaa ashshida xakaachchaakko kessi yeggiyoode ha wontta woxxidi gakkida Morggaamonanttasoo naati gaxaara Yuukaa afalaa cifiyoogaadan haattay shocciiddi eti gakkidi ekkanawu miikkiyaa digin gaxaara woxxidi sheppoy guutin sinttawu aadhdhidi anhakkonne kessanawu xakaachchan kuulumulidi wodoruwaa woxalidi naagiyaageetu bolli ayba sheppoynne gaagan baynnaagee kiyi wodhdhin happi oottidi kessiyoode billi giichchis. Hegaadan hani uttidaagaa koyiro tiran zin”issidi heezzu wodallay zokkuwan kiyi-eqqidi tuubi simmidaageeti aatti-yegginneekka etappe issi bobboxaamiyaagee “Aayyee attumanawu” giidi siiriyaa wurssi baaridi adussa wodiyaa muuxettaa muuxettaanne pugettaa gelidaagee shemppi ekkanawu doonaa shoddin ekkiyoode Yuukay ayfiyaa deemuwaa qaatiyaagin ubbaykka ufayttidi guyye xeelliyoode Shamacakka birooni shemmppuwaa zaaridaaro ha ogiyaasati zemppissi ekkidi yuukaa bolli kessi yeggin waasuwaa allida gugayi haattay kunttaa kunttidaagee naa”aakka tookkidi  asa kare kessidi issi wogaraa kuwan zin”issidaashin issoy issuwaa hassayiyoogaa doommidosona. Gam”ennankka haattay qoxxido daafuraa dogi-agginnekka issoy issuwaakko shinqqiriiridi shiiqidi qoomettaa liphphi oottidageeti irxxida bollay afuttan ho”ana
gakkanawu muussuwaara muuxettiidi gam”idaashin eta quuliyan moogidi gaxaa kiyidi caaggidi shiishshido alluwan oyqettidi caanaara qashuwan bixaalaa birshshennan he adussa wodiyaa gam”ida paraa etaagaa gidennan aggenna giidi ehiidoogee ba godaa be’idi asadan yeehuwaa doommin asay keehin maalaalettis. Hegaappe simmin heeraa asay irxxa yeesuwaa wogga yeesaamiamiyaa basooppe basooppe tooki-ekkidi ehiidoogaa uyidi kattakka midi shemppi ekkidi guutta wolqqa demmidoorin asay tookkidi togissin Shamacokka qadaamiyan hadhdhapidi he xoossaappe garssaara eta shemppuwaa ashshida asaa anjjidi kuushshaa aginaa 21n 1967 M.L he hayqqidi paxido anjjettida qeeraa galla omarssa mehe soo ekkiyoo wode bugge cariyan kiyi wodhdhidaageeti woommenna woppan ubbabay sooni giigi uttidaagan gakkosaara daddaruwaa ooggidi dinqqaa naaquwaa pogidi poxxidi baareetan maarido eessaara bollotiyaa Axiso biyyiyaa baamushiyaa Galttaama asaa ichchan sohuwaara bollawu sa’awu yegissada galddaamaa muchchuwaa gattidoogaa keerenna bullachaa kessin buusaawa cimay qommoppe xadeppe shiiqidaagee anjjuwaa gumaatin soo gelo gidiyaagis. Xalalappe attin ufayssay daridaagan ha hanidabaykka hayse gidiyaaggin ooratta de’oy doomettiyaaggis. Shamaca koyro na’ee shaaray usuppun agina gakkishin kushiya qucettada ba’aayeesoo baada axinaaga aginan 27, 1968 m.l. baayee matan bayra naiyoo saruwan maarettaasu. Gaasoykka wolaytta wogan maccanaati koyiro naata aayee matan, aayiya xayikko mata dabbo maaccaasaa lanqqen yeliyoonne kaalliyaa yeluwaakka hegan meezetiyoo gishshaassa.
Koyiro na’iyoo yelido naa’’u aginan shamaca ba keettaawaaso sooreppe wanddaari ayifiyaakka he sohuwaara gatettada woyituwaa caanada simmaasu. Hegaappe simmiini yuukka aaway shamaca xuuraa yootin na’iyoo ‘Baraaro’ giidi sunttis. Birshshettayikka kaalliya yelettaa mashuwaa ekkiyaaro giyoogaa. A hayqqanaagaa eriyo gishshawu. 
Hegaappe simmin ha hayyuwa qaalan ammanada Shamaca gita hidoottaa wottido maahee kuushshaa agina 21, 1970 M.L shamaca azina gelido hezzantto layittaa bonchchiyo huupphe gallassan sa’ayi woggaa wonttidaagan omoosa miizza yeessiyo guuran woninne maaretay shamacissi keehin meteeshin maaheegee ubba keehin barchcheyin cawugaa shukkiyaa bayiraa duregodaa Duxeebo Karen zamppan gugay  giiphphamidi maccaasay danccuwaa attumaasay xixxaabbiyaa birshshidi irppaniyaani gulbbatidi Shamaca duude hayiqqennaadan naatiran mayiraamo shiiqqishin saruwan hiilee magaaliyaawu gowattee Macari kushiyaan yelettin geedobayikka waayissennan wodhdhin asay maahessi oyidda ililidi mayraamissi oydda ililidi soo simmin dakko uppayssay heeraa maayoppe attin maalaaliyaa hanotan he upayissay gam”ennan yeehuwawunne kayyuwawu laamettigis. Gaasoyikka he maahee yelettido gallassi biro godare away kiyin omarssa mehiyaa soo ekkiyoo wode baraara ayba harggeenne bayinan banggaa erettan hottorettada hayiqaagiina. Gidoppe attin Shamaca ba hidootaa Maaha halhlhaa hummunaa malatiyaagaa zaanzzaara kushiyan idimmada A naagiyoobay polettido gishshawu Baraari hayiquwaa shura qooruwan gelaasunne geennan ixxin asay maalaalettidi kaayo qaala giidi agiyaagin guuttaa takkishin asay Baraari cayetaa yiidi minttetto giyoode Shamaca “Attidaagan aadhdhoppo giite” giidoogee he heeran hachchi gakkanawu hayse gididi attiyaagiis. Ha wonttaa hayyuwaa qaalaadan hanidi shamaca yelido ichchasu attumanne heezzu macca naatuppe heezantto kushee hayqqin naa’’u kushee attidi heezzu attumayinne naa’’u maccay de’ees.
Hegaappe simmin ha hidootaa wottido kaalliyaa attumanaassi dabboy shiiqidi sunttaa sunttiyoo gallassi kiyida palamaykka maalaaliyaaba. Maahee aayee Shamaci uluwaappe zanzzan wodhdhosaara aayyiyaa  maaretaa cawaa quccennan, geedobay wodhdhennan diishin “Tana’aa sunttay moorettennadan Ushachcha, Hidoota, Daaya, woykko Tuussa giite” gaada maaretissidaa hiilleessi xuurin baltteetay shamaco keehin hanqettidi “Ne huuphee saruwan attanawu nu woossiyoode - - - ?”  giin co”u gaasu. Biitta wogan wobaxa gallassi baltteetay yelido heezzantto galla shiiqidi naatiran shiiqqidi, naaqo oyssan wadhdhido shendderan kaa’idi, bollaa meeccidi simmosaara aaway ‘’Tana’aa sunttay bushaasha’’ giin, aawaa aayyiyaa ‘’Awaaya’’ gaada sunttaasu.
 Gido shin etasoo wogga goday, aawaa aaway, ta na’aa sunttay ‘’Maaha’’ ginneekka hara suntta ubban haattaa tigin “Maahee” giishin attiiggis. Gidoshin simmidi maahee so asay ubbay kirssaane gidiyoogan oytamantta qamman kirssinnaa denttishin qeesee sunttaa laammidi “wolde negodiguwad” (dadaa na’aa) giidi sunttin asay sunttaa kiitanchchay sunttees giyoogee tuma giidi woraabiisi. Gaasoykka maaheenne daday issi heera gidiyoo palaappe awaayoy ba huuphe dadaa suntta gidiyoogaana.
Maahee yelettiyoode aawaa awaassi baree 128 gidoppe attin erettaa eessaara usttidaagee wodabaa quppiyaaba malatees. Gereeriddikka “zawaa erenna naatettaa eenna hannichchoo, gulhlhaa bessenna modhdhuwaa kull boborccoo, wolqqaama heede baaxiyaa tira xoqarssoo, palamay baynna woraa isha misoomo, Deeshshaa qoociqoociy paccenna duriyaa nesoogaa baalo ishaloo,wolaytta arssaa qodaa giddaagonaa yuuke maaheedoo” giyoogee doonaappe paccenna. Hegaa gaasuwan maahee ollatta kawuwaa gididi mati yelettikkonne maaroy daridaagan unbbubulettidi dichchaa saluwaa yambbaridaagee doonaa birooni pogiiddikka:
 “Hizziyeenaa hirggenna wozanaa godaa dada kormaadan demmosaara kanttiyaa Awaayoo” giidi gayruwaa doommiis. Hegaappe bar aawaa aawaa doonaa kaallidi wolayttabaa bari huuphee danddayidoogaa keenaa qoriiddinne baawaawaassi shami”eetaa, shuquwaa, qarccichchaa, boorisaa, sipikkaara sanddallidi uyidoo waatta gaayiyaa wottiidi, sobbuwaanne ambiyaa durumaa zuuridi tama naagiidi, saddiiqaa cima asaara mooddiidi diccidaagee baattan kokkiyoo baaqeelaappe issoy qayye kiyoyoogaadan hanidi A aawaa laggiyaappe doommidi yohoy metikko Appe hayyuwaa ekkiyoo asa kiyiisi.
Gidoppe attin Awode yelettida naati timirtte keettaa gelidi tamaariyoogaa be’idi baree bawu  hosppunan caddin ba aawaa aawaa “Taani tamaaresoo gelana” giidi oychchiini aawaa aaway agga gaanawu koyyidi yashshiyaa hiraagaa yootiyoogaa doommidaagee: 
“Tana’awu siya, ne taayyo muleba; ne tawu ta bariyaa xeeran /wurssettan ta ulobaa wurssa yootada kaa’anawu gonddorettido jaala, taani kaattaa haattaa hayqqana gakkanawu go’ettiyoo de’o buquraanne xuuraa qottiyoo ta wozana qol”o, ta baliyan gayiirada ta tumaa kaassiyaa ta doona, taani kaafettada  hemettiyoo ta guuppenne ta qaaxxettiyo ta toho gidiyoogaa era.
Yaatiyoo gishshawu taani ha sa’aappe baanaashin tana hara laggiyaa koshshoppa, tana moyssanaashin de’ashshaa. Tana dagooye siimee patinaa gulbba kaambbaataa Allenaa kumaalo cuggaa salggeedon Worbbo Handdiisonaa paatiyaa Baabiso ollan Bantto Oroobanaa woydiyaa Ganggeessa koosuwaa kooraappe wottidi mashshan wadhdhidi Aayee ishaa suuttawa Gaagiyo madalchchee Worqqinaa Heeranno wodaajja giyoo paanuwaa godaa wolaytta tooraa Xoossaa xoonaapa suuttan gonddoorettiya, Alishenaa guuddichchuwa Jaabe, Awaajjenaa hilleenaa Kete jaalaa sa’an shempoy kiyin saluwan daday xuuqidi sanqqa dooyiyo Danddu biyyeenaa dajjaa Bayyana shilootay goceenay gakkennan pogokko giidi maalida yohuwaa goossaara peeshiyo ta ayyaana tana moyssaydda maayiyoo gallassaa naagikko neeni bidaagaa qolchchana. Nena caddanawu sha’ay tooraa xonggana shin ubbay ba tooraa wurana, eta olan ubbatoo neeni oloolana; O ixxikko baada ha”i gelana danddayaasa shin ta bosaara ta geedo yaasa” yaagidi simmidi co’’u giiyaaggis. Maaheekka gare wozanan duzhggu giidaagee godaassi ayibanne zaarennan agginne baaye Shamacikko na’a gediyan bururattidi gakkidaagee na’a wozanan siyidobiyo tiriyan maracciyan ashshennan hiiricci udidi yootiyaaggis. Shamacakka Maahee lufaa saassuwaara walakkidi odiyo hittifiriyaa mal”aa cammaa qaattennan hakakkada ezgga wurssissada simmanne cimmada “Taani kanaa yedettada yaanaashin kare kiyoppa” gaada kare kiyada soxade baggaara baraari koonuwan gumeezida dooyiyappe gom”ettiyaagaa heezzu axiraamuwaa shoddada guyyekka oyqqada soo wallammi gannee Maahessi aawaa ishay shammido qumucuuca qoliyaa guyyeera pude xoqqu ootta oyqqada gaadiyaappe gayliyaa gakkanawu de’iyaa kalloy muleera kixxidi, gerzzumidi, xiirettidi yittiriyaa cadhdhiyaa kiyana gakkanawu shukkada marggada simmada Maahessi Taani nena saluwaappe wotta ekkada darobawu naagishin cima aawantta xoga ayfiyan gayttada tana mela ashshanawu gidenne neeni eta wozanaa kayyoyiyoogee” gaada keehin kushe tohoy kokkorin bijibijada akeekkan ba bolluwanttakko shiiqada Maahe bolli cuchchanaadan shinqqiriirada shiiqettaasu. Hegee hanidoy tame hasttaman, 1978 m.l ciishsha gallassi Maahe bariyan de’iyaa naatti zeeruwaappe koyro kifiliyawu aadhdhido markka karddiyaa ekkidi simmiyageeta shooro naata be’idi qarettido oyshaa gaasuwaana. Maahee bana eridi asa kiyana gakkanawu he dooyiyaa qoppi qoppidi bilahe xiskkuwnappe bararaaqiddi diccidaba gidikkonne maahe aayee afuttaa be’idi bolhuwantti maaha liiphiyan, wozana ayfiyan, gul”an, gulbbatan, qaacin gattenna shayan, merchchiyaninne kushiyaa gomppan cuchchidi “Ta ayyaanay nena kaallo, ta wozanan mishettidobay ubbay neyyoo ashkke, shaaga gido” giidi anjjidoogee shamacissi para bullachcha gidiis.
Gidoppe attin ha hanotaappe simmidi issi aginanne bagga gakkishin woni “eesuwan baana, tana moyssaasa” giida Maahenttasoo goday hayqqiyaaggidosona. Goday hargge baynnan ceegatettawu hanoosona giishin sa’an qeeraa galla maallado miizza yeessiyoode ginan Maaha “woxxada ta jaala onakkanne onakka eesuwan xeega” giini Maahee woxxi biidi kombbaso godaa Qelttanne saalaamo godaa Mallaqa xeegidi kushiyaa goochchidi gakkiyoodee godaa gashee tokkiichchiisi. 
Hini ginen shemppoy kessawu shiiqiyoorin Maaha goday ayifiyaa moroqo”u ootin woxxidi shiiqidaagaa zaaridikka merchchiyan, gul’’an, sha’yan, liiphiyan, kushiyaa gomppaaninne gulbbatan cuchchidi gorddettanaaniyaa doonan ta ayyaanay, ta’aawanttu tammane ichchshaa ayyaanay, worqqaa biraa, awa ayfiyaa aginaa, anttashiyaa ayyaanay nena kaallo giidi wurssennankka Qelttu jaalaa gitaa, laa tana mooroppite ginnekka oyssi pacci erenna bollay laphphi giyaagaa barkka bana shiishshinnee sirphphi giyoorin shemppoy kiyiyaaggiis. Maahee, goday paxa diiddi qaalaa golissidoogee yeehuwan qamisiya mayzzidi baalliyaa essido paraa goochchidi lufaa wurssibeennaagaara inxxarssaa pogido ililuwaappe tigiiddi baliyan deriyaa essi peeshshin shiiqida ubbay baliyan “asa ayfeppe atta, nena xeelliya ayfee ubbay ohaa odooruwaa xeello, dicca” giidi maaroy pereroyidi gita malatissikkonne hosppun laytta na’a gididaagee naatettaa qirxxaakka wurssibeennaagaara besiyaa xammida orggiyaadan sodhdhattiyaagaa bolli balee maataa duuttidi zaaridikka “sinttawu ba, laa hagee cima gaanawu gareshin na’a gaanawu cimaa luukkees, xoossi dichcho!” giidi anjjuwaa gumaatin kallidi waallooliya maahe aaway yuukay gassaa xeeran kaqqidoogaa A laggee dabboy shiiqidi wottissidi baliyaa menttidi ubbaaykka kare shiiqidi sa’ay lem”anawu gadaluwaa pariiddi giraawaa muciiddi pitoy kiyanaashin  ba citan citan zilaasaa zoliiddi, ubbakka matattiyaa dabboy tazikkaaray kiyanaashin gam”idi basoo basoo simmidi biis.
Hegaappe simmin kaalliya layttaa gifaataa aginan  1979 M.L Maaha aaway efiidi Abaa paskkaala giyoo paranjjay marcuwaa qoxxiyo xoga biitay de’iyo laallan, wolaittan koyro  keexxido, daro eranchchati puutido wanddara 1ro xekka luxetta golliyan zeero kifiliyan gelissiyoode Maahee uddupuntta layttaa biro oyqqiidi giittaa birshshidabaa malaliyaagee koyro bakkaa wurssinnee zeeruwaappe koyro kifiliyawu xaallinnee ha kase laytti be’idi yeekkido naata ubba, ba laggeta he laytti gakkiyaagis. Bagga bakkaa tamaaridikka paaciyan xeetu kushiyaa ehiidi kifiliyan gidennan mule koyro kifiluppe sintta xeera gididi daagaa ekuwaa istta giidi aawaa aawaa anjjuwaa booruwaa qaydiyaaggis. Maahee 1ro kifiliyaappe 8tta kifiliya gakkanawu layttan layttan luxetta golliyan de’iyaa mule laggetuppe koyro kiyiyoogaa xalla gidennan 1980 M.L 2ttanne 3tta issi layttan, 1981 m.l 4ttanne 5tta issi layitti bagga bagga bakkaa tamaaridi ba laggeta panda singgenna zanggaaran olidi biyaagiis. Maahee koyro kifiliyappe 12tta gakkanawukka sintta xeera gididi ekkido  korbbana daagaappe hachchi gakkanawu malaatay soon de’ees. 1983 M.L maahee Biddite sima 2tto xekka luxetta golliyan luxiiddi ba luuxetta golliya de’iya kumetta laappuntta kifiletura oosettida garssa era anaaciyan koyro kiyidi ali”o gatiyan shamettida suriyaa daagettidi yaa dicciis. Hegaappe simmidi Maahee bar luxetta golliyaa gishshaa tookkidi Arbba mince ambbaa, he wode ‘WoGaGoDa’ qaattaa gakkanawu wolaytti aqiyoo huuphessa umaa moottaa aaye ambbaa, anaaciyaassi biis. 
He biidosan qassi moottan de’iyaa 41 luxetta golletuppe ba gishshaa gishshaa tookkidi shiiqida innaabootiyaa (ha’’I de’iyaa wolayttappe, Gamoppe, Goofappe, Dawuroppe, Konttappenne Baskeettoppe shiiqidaagaa) muliyaa hurxxu oottidi sintta xeera kiyidi he wode miishshay keehin ali”iyo wode issi sha’’u biraanne pilipise iraadooniyaanne daagaa okisppordde paranjjatto qaalaa kochchaara tooki ekkidi soo yiidi Yuukaanne Shamaco woraa yettin shamacaa ba bolluwantta anjjoynne cuchchaay ba na’aa bolli ciyyiiddi de’iyaagaa be’ada he sohuwan dendda eqqada danccuwaa birshshada, afalaa marxxada huuphessan baareetan de’iyaa eessaa meeshuwaa menttada buudan duuqqada tuussaa zemppada ba bolluwantta ayyaanaassi qonashiyaa gixxada eessaa dukkada oydda illiyoode Yuukkay loyttidi akeekidi simmidaagee ikka anjjoy karihi gin denddidi eessaa baawaa ayyaanaassi mixxillis. Hegee maaha ollattaa tuqaadan aqanaw aqanawu duuniyaadan xarshshoydi otorssidoogee tunttay sugin 8tta kifiliyaappe luxettaa qanxxidi hara ogiyaa xeellidi xaradhdhi giyaaggiyoorin hinnakka gabala gidaasu. Hegeekka, Maahee ubbattookka kifiliyan sintta oydiyan uttiyaagee ollattaa kawuwaa malaliyaagaa bolli ayyaanay kunddido issi eessaa buliyaa malatiya puulanchcha tamaariyaa, Alddaada mushkkaara, miyyiyan naa”u asay uttanaadan oosettida zalangga oydiyan ushshachcha baggaara uttidaaro ha xoossaa naata malatiyaaro Eta kifiliyan sunttaa xeegiyaa Lammachcho Daaxama giyo Amaarattuwa luxissiyaagee keehin dosidi gooshshawu suriyaa xaaxi uttidaagee A maahesi haniyoobaa be’idi Maaha worada aggana giidi olaa kessiyaaggis. 
Maaha ubbatookka aybbanne moorennan de’iishin kifiliyan sa’aa poo’issadasa, paaciyaa wuussadasa, dawutaraa qitayadasa, h.h.m. laafa gaasuwaa medhi medhidi wogaraa pirccochchan qayxaariyoogaa bolla oottana gakkanawu waraa doommis. Gidoshin Maaheekka wozanan Mushkaaro dosiyoo gishshawu waraa meezedan xeellidi danddayidi keehin gam’ikkonne waray a wolqqaappe diccidi issitoo ichchashu biradhdhiyaa xeera heezzu achcha sirinttan shocidoogee shemppoy liiphiyaara kessawu matin ba  miiriya Lencca Haddara zoretaa bessidoogee odido hanttaara hayyuwaa go’ettidi ha luxissiyaagee ba meeziyaadan wadhdhanawu xeegin kiyiiddi kushiyan zolle gidiya bambbariya xiilliyaa tikaariya suphphakkiyaa sooppe curqqan yiicidi ekkiyiidoogaa akeekennan diishin naa’’u ayfiyan xiphphi udinnekka biron tiqettaa doommiyaagaa shuchchan som”uwaa paxa cadhdhekkidi shaakkiyaabi baynnasan olidi baawaa wanddaarawu “zal”ada, go’’yyada maana’’ giidi gaammuwaa garxxiyaaggis. Maahessi hinnakka luxettawu gabala gidaaggin gandda oosuwaa; booraa goshshaa, maataa buuckchaa, mittaa qerettaa, mehiyaa henttaa, paraa togaa, yeehuwaa, yettaa, shankkaa, baaxiyaa, daguwaa, yurppiyaa, h.h.m. ubbaa issi layttaa giddon mulxxu udidi meezetiyaaggis. He laytta balgguwan maahessi baree 15 laytta gakkaappe sinttan aayyiyaanne aaway qaxxaraa keeriyaagidosona. Wolayttan qaxxaray beni wode ha’’iigaadan qitaa diggiyoogaa gidennan issi asi asa gamma gakkidoogaa, aawatettaa tookkanawu danddayiyoogaa, Kaara tookkanawu, tuussaa goochchanawu, duupuwaa bookkanawu, machchanawu, Karen keexxanawu, baliyawu, baaxiyawu, hirxxiyawu gakkidoogawu malaata gidiyoo gishshawu Maahe tunttan cugudettidi ba bariyaappe 
daruwaa dichchaa saluwaa yambbaridaagee borssissanaadan hanin aaway aayyiyaa xoossi xeellido ayfiyaara de’iyaageeti oyssaa haraasooppe shiishshidi naaqqiyoogaa, tumaaleessaanne daddarowaa shukkanawu shammidi shiishshiyoogaa, dabbuwaassi laggiyaassi cachchaa immiyoogaa, heera  hombbettiyoogaa, Karen qaxxaraa zamppaa keexxiyoogaa, jaalaa giigissiyoogaa ubbaa makkidi naagishin keeroy gakkin qaxxara yaylee, bullachchaa hombbee sawaawidaagan sa’ay lem”in naagishin jaalaykka simi haytta, haydaa, minottaa yiggin halchchin yaynettidaagee, Halaabo zirggee lanttoorinaa amaamo godaanaa anqqara Dooda denttan shambbara maqqan zaaliya poliyan tamay eexxiyoo awuraare geeribaa woridi siyiyoo hayittan beleca dunddaa, singgiyoo siiriyan calqqantta sorssaa, ceeqqiyoo dibban hirbboora boqaa mittiyo qooriyan golol’a moggaa garmmaamuwawu qaattiya gannan aykale baalliyaa Goxxiyaa Ebeero Lallee, Alddaada qajjeela koosuwaappe ajabay leelin doolaa muqaaday xomppin xolan gakkanaashin dabboy bolloy shiiqidaagee kallaara kessido zimettaa, yaaloole shinccaanne gedaa ajaawa tolssuwaa kaciyan essido billaman sarkkidi kophphelin giyaa kanttiyaa giraa eessaa pittin gakkenna meelimeelo baattan (dinqqan) maaridoogaani moyssiidi ayifiyaa kessidi “lachchiyawushsho!” giya kaassaninne durssan jallidaashin sa’ay yay daroo hay daroo giyoosaa gakkidaagan shaarato godaa danggarssay gooraxoyo cariyan goolluwaa biratay zayye xuussa tarar giin jaalaa mokkanawu cachchay toitin Maaha sinttan wotti ekkidi zabba xomppiyan kiyiyoode shaanoochchaappe kiyiya aginaara saluwan shaashsha kiyida zayyiyaa  mereessaara bullachchawu shukkido sanggaa mooriya tilido muqaadaara heeray shanshanniyaagaa be’anawu shooroy ubbay xiskkoy sha’an bayyin kiyidi mittaa xeeran uttidi woraabaa galjjidaashin soo simmin sohuwaara Maahee ba jaalaa sinttan baawaa aawaappe laattido inxxarssaa xeeran kaa’iyaa ililuwaappe gereessaa yeddiyaagiyoorin ha woraatte jaalaassi wozanaa shocidoogee Maaha tookkidi yeri ekkidaagee “nena, ne’aawaa malatiyaa shayaa kawottee pooshido tabooraa woysha woytaas, wontto tanaatu bolli haa yeddana giidi sohuwan daaggiyaagis. Hegaappe simmin gaden qaxxarawu gurbban utissiyoorin korima paray konddariyoogaadan “kormichchaa Amaado jaalaa haddaroo! Hizziyeenaa hirggenna wozanaa godaa dada korimaadan demmosaara kanttiya ushachcho! . . . .” giidi gayiiri wurssennan hiillay qaxxaraa wurssidi wozana ayfiyan cuchchidi liiphiyan oyssaa wottin soo geliis.
Hegaappe simmin dabboy bolliy ehiido cachchaa muliyaa sheedhdhidi midi uyidi simmiyoode kafoy ceeqqiyaaggin asay ayfiya ciruwaa menttennan sa’ay wonttin cachchan, dinkkiyan, kambban tootida hiillay ubbay “wogaa wottanee, xambbalaala kallachaa inttesoogaa parin     gaxxanee” giyo kaasan xiskkuwaa balettidi jaalaa gaytaa immin hiillaykka anjjawu gumaatidi simmin bolluwaa dabbuwaa qani’’issidi moyssin bukkay carkkay aadhdhin so asay biroon daafura xiskkuwaa demmosan demosan toshshu giidi beegottanaashin gallassa miizza  yeessiyo wode gididaagan jaaliya mashsha doshuwa oyssaa huuphiyan wottanawu gakkaaggin o mokkiyaa cachchay tootin “menttan danggarssan aatta!, giyaa laaggee anjjuwaassi xiddiyaagaara  bullachchay ooraxxiyaagis.
Hegaadan hanishin omarssa miizza ekkiyoode gakkidaagan jaaliya moysettin maahee kaachchaappe simmidaage xiskkin ubbabaykka xiskkiyaagis. Kaalliyaa giyaa galla jaalay suuttaa ushshiyo tumaaleessa toggin efiyaagaa gooshissidi yiyoode maahee oyssaa ekkii ekkidaagawu masunttay paxanawu haniyaagan qaxxara bacaallaa tattaapiyagaa jaalay shankkawu kaalliya giyaa keerin daana bazzuwan keeruwaa ekkidi kaacaa wurssin shaahettidosona. Hegaa bollan shamaca, mishirinaa ankkuwaa kuwan peeshshidi suuttaa shaallidi sunttaa laammidi    hadiyaara haatta ushshiyoo Deebiso Moolliso paasigaa godaa bazzoy uufiyoo Bolxxanna biyyiyaa, ba aaway wontta wontta worin ijjinchchaa idimma meezetidaara ba aawaadan haniyaa na’’a yelanawu omoosidaara jaalaa keeruwaa ililssan ekkada suudoy qaacaa xeellaadan xeellaydda hal’’aa pooriyaa halssiiso oyssan wadhdhada uukkido komppuwaa, soomaanuwaa oyqqanaada idima caalan wadhdhaydda ayssido gumbburuwaa dulliyaa malatiyaa duuyiyaa buraatuwaara giigissin aaway tooran keexxidi hadiyan kammiyaa xambaaro tooraa xoossaa Dileebona Axiso biyyee baamushee galttaaminaa shandduwaa xaragan tasenna yedanchchay, Yuukay, Maahee jaalay wogawu ayifiyaa genttidaashin songgiyaa miida paraadan ceequwaa seturettiyoogee gomppan seellin woyttido ba diishshaa Seerama boddite giyaa qoore garmaamonaa Addeello sanddaabaa baamusheenaa xinqqay bazzuwan buusaawaa wurssido ijjinchchay cuullidaagaara, kasekka kojjaara loottaa kooraara paraa, guubaara minjjaa gatti woytiyoo wogaawaanay mashshaa doshuwaassi anjjidi woytido ba paraa quccidi, meeccidi, bazzuwan paray maana songgiyaa makkidi mara gilaasiyappe 
garssaara sikkidi sheleeshshishin baadeebo zirggee gifaatnaa gaameero godaa daaka mentto shankkay cinggay lasamuran Daanaa bazzuwaa goochchiyaagan A jaalay woraattee  Lallee bizza galla sooppe denttidi sinttan wottidi qeeraa galla kotte kolettin  tama kessiyaa borodaa Gollunaa Meegaro shoomman  Wolaytta hayyo kawo Koote ayyaanawu duupuwawu maataa duuttido denggele garuwaa wuzatippe garssa baggan paraa gooraxissidi aqidaagee woggaa wonttiyaa paasi-paasan gadaaway woraa cuchchanaashin hirggawu zaalliyaa zaaridi wochchiyaa wayxaara gaashuwaa misoomi baynnan qaxxara baccaallawu ba jaalaa Ebeero zirggee Lanttoorinaa Duukamo Doodichcho laallanttaa godaa buusaaway uufiyoo Lalle sinttan ba’awaa baamusheenaa baaxaamaa tooraa abushan linqqiqqa xinqqan katisse bollan caddidi dagaaga ilkka caanidi banttasoo akirssaadan oyddusaa zooziyaa qoo’’iiddi tooraa kuwan eqqidi aagoorishin guppin gul”ay beettiyo sale gaaraa pozzattiyaagaa seeramoy buusaawaa meezzee agoodan qum”idi wolqqaa wurssanawu ba”idi ba aawaa jaalaa Kabeero Temese putteesaa godaa Anjja sinttan misoomay baynnan caddidi ceeqqin gakkida laggee ijjnchchin tooran daabbulidi heezzantto galla soo simmiyoode wanddaara woggan laggee taaggootiyaa kaaraadan tookkin wora soofiyaa gelidi laggee hayzzin yootidi woraabaanne woytuwaa gidissidi wodhdhiyoode  gadaaway Baadeebo zirggeenay Maahe gereessan jallidi aykale baalliyaa bar gannaappe denttidi “hagaappe sinttaawu ta minotay, ta woraabay nena gakko, gutaran ne inxxarssay yooto, bazzoy gezzee nena yaynno!” giidi liiphiyan cuchchidi quuriyan qumaashaappe qanxxidi Maahe gannan qachchidi baalliyaa essin giyay ililidi woraabin soo simmiyoode Shamaca ijjinchchaa ho”iyaa yeesuwaa puukkada goochchin Yuukay Maaha tookkidi guyyiyaa guucidi yootin Ajaalay Lallee qassi bazzuwaa shankkawu toggido paraa shaynna laggiyaa sinttan tooraara gattidi woytin hara bullachchay kiyidaagan daddaruwaa shukkin kaallida lagee shinccan gedan kaa’in aqiyoode Maahee qaxxara bacaalagkka hara ooratta bullachcha kiyiyaaggiis. 
Maahee he ufayssan kumi uttidaashin Shamaca uttadaa “Ta na”awu ne aawaa aawanttu anjjuwaa ha nena zonnayiyaagaa hassayay” giyoorin Maahee karhi oottidaagee xeelliddi xiskkidabaadan jallidi qofaa shaaraa qashamiyoogaa doommidi, bana aawaa aaway “neeni ta de’o xuuraa shiishshada minjjiyoo tawozana qol”o!, Ne de’o laytta ubban neeni saalla saallada miyoo ciimma  eraanne ayyaanaa ta neeyyo immana, neeni xooniyaa ubba xoonana,  sinttatida ubba sinttatiyoo ayyaanaa ta neyoo garxxana shin ubbatookka nena barchcheyiyaa baaxee gakkiyoode xoona simmada tana hassayennan aggoppa” giidoogee hassayettin yeekkiyaagis. Hegan asay afuttaa be’idi dagammidi oychchiyoode biron beegottidi caway cishkki giyagaa quccidi “coo daafuray shololu oottis giini irxxa yeesuwaa ganttidoogee zaariyaaggis. Hegaappe simmin maahessi boniyaa shankkay gakkin woray meeze gidin laggee uufana gakkanawu wanddaara woggaa xaallennan daabulaa goochchiidi shaacciyaagis. 
Maahessi hegaadan hanshin issi gallaa dogidobaa hassayssiyaa ooratta wonttay wonttiyaaggis. Maahee he gallassiyoo bari yelettido gallassaappe aattidi bonchchees. 
Hegeekka taamme 30, 1985 m.l. chiisshsha gallassi, Maahee wombban goyyidi birshshidaagee  Bodditte giyaa eqqanawu sooppe kiyidi biiddi ogiyan gallassay tamaaree karddiyaa ekkiyoo gallaasa gididaagan beni maahee ogiyan olidi biido laggetuppe issoy timirtte keettan sintta xeera kiyidaagee ekkido daagaa be’in ayyo ayfiyaara kuttuwaa suuttaa malatiyaa afuttay xoohidoy. Maahe he maniyaara bana massamiyoogaa doommidoy, ba ogee mule likkennaagaa eridoy, bar kahaa laammidi  ooratta halchchuwaa kessidoynne maahee ba ogiyaa muleera laammidoy. Maahee issi Lencca Tashooma giyoo A laggee 8tta kifiliya modele paaciyan gacetta booruwaa xeettaappe 82 kushiyaa demmidi koyro kiyidi saatiyaa daagaa ekkiyoogaa be’inne akeekennan buhiya sophphiyan wodhdhi uttidi naa’’u gulbbata giddo huuphiyaa naaqqidi buhee ciqqattana gakkanawu afuxxiyaagaa laggeti gaasuwaa erana xaykkonne I gooba tamaare gidiyoogaa eriyo gishshawa timirttiya aggidoogee zil”in hassayidi yeekkeesi giidi gita shoobiyan afuttaa qucissidi giyaa biyaagaa gugge soo zaaridi balettiiddi ekkiyiidosona. Maahe yeehoy qassi hara baggaarakka aaway I machchiyo ekkidi, Karen keexxidi naata yelidi daanaagaa amottidi issi ichcha keettaappe ta na’aassi nena’iyoo giidi keehin lo”iyaa gulttuuta geela’iyoo giigissidi kaalliya gifaataa naagiyoogaa qoppin luxettaa booruwaa be’idoogaara darggettiyoorin jallidi aqiisi.
 Gidoppe attin ha ubbabaakka tamaaridi simmidi gakkana danddayiyoogaa wottiidi denttiidi gakkidi kaalliyaa ogiyaa baagaa maacidoogaa aynne ashshennan bari aawaassi odanawunne aaway chii giikko biittaa yeggidi baqatanawu bari wozanaara gefaa gelidi wurssiyoorin kafoy ceeqqiyaaggis. 
Maahee karee dooyettanaappe kasetidi siirixaa giddon duppaa kalchchiyan qoxxidi saddido bari aawaa arssaa sinttan gulbbatidi bar maachchaanne halchchuwaa qoqqoppidi yootiyoode aaway miichchaanne qiriyaa doommidi, tana’awu kase tamaarida ubbay hare taran xaafiyoogaappe harabaa demmibeenna gishshawu tanaara  ne’aawaara coo aqada pee’iyoogee, machchada yelada bonchchettiyoogee, daaliyoogee, daannatiyoogee dareesi giidi hanqqettin yeekkiidi agidi kiyidaagee keehin deree yaynniyo bar aawaa aawaa ishshaa saalaamo godaa Mallaqa kushiya oyqqi ekkidi ehiyaaggin aaway keehin dagammidi “Intte ha guutta na’ay awaasiya xeegin waanidi yeeti?’’ giidi biroo walassaa doommishin saalaamoodaati “yuukawu nenan baynnabaa hanoppa, Nena’ay Maahee ne’aawaa qanggiiddi zemppido aacay melin anjjiiddi zemppido mela durumay aaciyoo wogga godaa goceenaa ayyaanaa neeyyo xarzzennan wurssi ekkidoogaa ta sohuwan de’iyoo gishshawu erada ta ishaa paxa ayyaanaa bonchchada yaasi, ha’’ippe doommada I giyoobaa eenoga” yaagin aawaykka keehin yayyidinne kokkoridi eeno giyaagin cuchchaa ekkidi kaalliya laytti 8tta kifiliyan gelidi He kifiliya xaatta paaciyan 100 kushiyaa wurssi demmidi 9tta kifiliyawu aadhdhiis. Kaalliya layttan 9tta kifiliyaa gelosaara kifiliya tamaaretu gadaawa gididi doorettiyaagis. 
Hegaappe simmin Bodditte xoqqa luxetta galliyan mule tamaariyaa doona gididi doorettidoogaappe haraa qassi “OSSAA” giyoo Eedisiya harggiyaa xayssanawu baaxetiya eqotawu gadaawa gididi issi kutti oyddu aawatettaa  tookkidi birooni naatettan yaynettiyoogaa doommidaagee so yiidi shamacssi yootiyorin A qassi woniigaadankka dendda eqqada ba bolluwantta ayyaanawu ha’’ikka qonashiyaa danccada eessaa dukkada Maaha hanidabaa hassayssin Ikka baawaa aawaa qoppi ekkidi afuttaa holssu oottiyaaggis. Hegan issoy issuwaa minttettidi afuttaa quccidi laaxay aadhdhidaagaa miidi simmin Maahee Bodditte ba siirawu heezzu  giyawu gidiya shinqqiyaa caanidi simmiyaaggis. Maahee he hayttaa muuca haree denttenna aawatettaa tookki uttidikka 9tta-11tta kifiliya gakkanawukka kifiliyaa xaalla gidennan he luxetta golliyan ba kifile xekka paaciyaa ekkiyaa ubba luxanchchatuppe sintta xeera kiyidi ekkiyo daagay qanxxennan meeze gidiini kiyi wodhdhis. Maahee 12tta kifiliyaa aadhdidaashin luxettaa golliyaa gadaawaara tamaariya go’’a naagissuwaa gaasuwan kiyida ooshshaa gaasuwan banddiraa mittaappe wottidi adussa cuguwan kaqqidi Boddite cishsha giyay kumidaagaa sha’aappe bollatiyaa tamaariya kaalettidi gelidi giyaa laalido gaasuwaan oyqettidi qashettin binttay yaaqi-yaaqiyaaggis. He arkki-arkkan 300 xeetaa gidiyaa tamaaraa 3tto galla qasho keettaa mentti gelidi Maaha maataara tookkidi kessidi qooday erettenna cora biraa peeridoogaa ogoruwaa kunttidi toossidi asi erennasaa moyssiyaaggidosaa.
 Maahee he anjjuwaanne hadaraa tookkidi betidaagee awude simmin Wolayttan woginne tuussi eqqanee giidi hano gakkanawu dabboy bollay laggee, miiree naagees.
 Pulttoy: Wolaytta Aannisaa; Wolayttatto Doonaa Puulaa, 2000
1. Qommoora qonccida qantta medhdhi xaafuwa kaalliya ufurettatussi sima citaani kifile giddooni yiggidi aahuwan hetidi xaafidi shiishshite.. 
a) Woqaa 
---------------------------------------------------------------------------------------------------------------------------------------------------------------------------------------------------------------------------------------------------
b) Susaa
---------------------------------------------------------------------------------------------------------------------------------------------------------------------------------------------------------------------------------------------------
c) Ooshshaa
---------------------------------------------------------------------------------------------------------------------------------------------------------------------------------------------------------------------------------------------------
d) Eeshshaawata 
---------------------------------------------------------------------------------------------------------------------------------------------------------------------------------------------------------------------------------------------------

e) Xeelaa 
------------------------------------------------------------------------------------------------------------------------------------------------------------------
f) Cuccunttaa
-------------------------------------------------------------------------------------------------------------------------------------------------------------------------------------------------------------------------------------------------
3) Go’ettido doonaa qommuwaa 
---------------------------------------------------------------------------------------------------------------------------------------------------------------------------------------------------------------------------------------------------
4) Ha medhdhi xaafuwa qantta medhdhi xaafo giissiyabi ayibakko qonccissa
---------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------









Oyddantto shemppuwaa
         4. Qanttanne adussa medhdhi-xaafuwaa
Dummatettaa
Ha shemppuwaa sintta qofaa
Ha shemppuwaa giddon giigidi shiiqida kuushsha yohota tamaaridi wurssi simmin luxanchchatuppe naagettiyaa kane eray:
?	Luxanchchati ha qantta medhdhi xaafuwaappenne adussa medhdhi xaafuwaappe giddon de’iyaa kane dummatettaa shaakkidi eroosona.
?	Ha naa”u doonaa bila macarataa eta eeshshan shaakki simmidi eta qommuwaan qommuwaan zaggidi xaafoosona
?	Qantta medhdhi xaafuwaanne adussa medhdhi xaafuwaa ba giddon geeddarissidi luxettawu go’ettoosona
?	Dummatettaa qoncciyaani eri simmidi qantta medhdhi xaafuwaa giigissidi hara xaafettida adussa medhdhi xaafuwan amppidi shiishshoosona
Gelo oyshaa
1. Qantta medhdhi xaafuwaanne adussa medhdhi xaafuwaa giddon de’iyaa dummatettaa garssaara de’iyaa xuufiyaa nabbabennan kasetada aqida meeziyaa go’ettada aahuwan qonccissa.
------------------------------------------------------------------------------------------------------------------------------------------------------------------------------------------------------------------------------------------------------------------Adussa medhdhi xaafuway yeletaappe biidi hayquwa gakkanawu bogettennan woppu giidi yootiya daro birshshettaa immiyaa issi issi tangguwa qonccissidi yootanawunne bessanawu wodeenne sohoy de’yooba. Qantta medhdhi xaafoy yeletaappe hayquwa gakkanawu adussidi odiyo wodeenne sohoy baa.Adussa medhdhi xaafoy  zuleyiyoo wode mexi issi hoolle xalaala gidennan malatettiyaa hara hoolletikka de'oosona. Qantta medhdhi xaafoy mexi issi hoolle xallaa ekkidi woxxeesippe attin milatiyaba didigaayenna.Adussa medhdhi xaafoy danttuwaadan odanawu woykko aattanawu koyyidobaa qanttan siitidi aattenna ayyo laalidi aahuwan aattiyoo haanottay aaho.Qanttaa medhdhi xaafoy danttuwaadan qaalata dooridinne siitidi zirxxi giida daro kiitaa aattana danddayiyaa guutta milatissidi shiishshees.Adussa medhdhixaafoy de'uwaa dumma dumma lo'onne iita gidida yohota shiihshees. Medhdhi xaafuwa eeshshaawati taarikiyaa adussatettaane aahotettaninne payduwan cora. Daro eeshshaawati cora oosota polishin bessiyoo aaho sohoynne wodee de’ees. Eeshshaawatu mule oonatettaa, eti gelidosaa, eti kiydosaa, ha oosoy polettidosaa  qonccissees. Qantta medhdhixaafoy eeshshwatu oonatettaa akeeki akeeki ekkidi zaazidi odennaAdussa medhdhixaafuwan minjja/ kulkka gidiyaa tucetti uttida qaalati de’okkena. Hegaa gishshawu xaafanchchay cora qaalata go’ettidi taarisciyaa giddon polettiddabata loytti miccidi bessees. Qantta gidana mala xaafiyaage koyyenna. Eeshshaawati issi sohuwaappe hara sohuwaa kantti kanttidi taarikiyaa poloosona.Qantta medhdhi xaafuwaassi minjja/ kulkka gidiyaa tucetti uttida qaalati de’oosona.  Eeshshhaawati cora meto garssaara kanttidi eti baxetiyoo baaxiyaa, olettiyoo olaa, etayyo xube gidiyaabaa giddo gelissiiddinne kessiiddi woppu oottidi birshshi birshshidi zuleyees. Qantta medhdhi xaafoy cora meto gurssaara gelana koyennanne woppu giidi zaaziyo wodekka baawa. 
Adussa medhdhni-xaafuwan polettidabatinne gaasotu ayfeeti issoy issuwara oyqettiiddi qashettiiddi, daayyiiddinne aakkiiddi taarikiyaa wurssettaa gakkanawu injjetiidinne  minniidi bees. Issi youwaa medhdhidi ayyo birshshettaa koyyiiddi, qassikka hara metuwaa medhdhidi A aassiiddi, laa’issiiddi macaraa kessiiddi bees.Qantta medhdhixaafoy issi oyqidobaappe hara metuwa medhdhenna. Adussa medhdhixaafoy karssikorssaappe kessi ekkanawu eeshshaawati haniyoobaanne oottiyoo malaa ha oosoy loddu giidi shemppi shemppi ekkidi bessees. Qantta medhdhixaafoy shemppi shemppi ekkidi odiyo eeshshi baawa.Adussa medhdhixaafuwaassi hara eeshshay qassi ayyo issi hoolle xalaala gidennan hara cora hoolleti de’oosona aybissi giikko ayyo cora eeshshaawati taarikiyaa giddon de’iyoo gishshataassa. 
Hegaappe donddidaagan ha medhdhi- xaafoy adussanne aaho.Qantta medhdhi xaafoy issi hoolle xallaa. Adssa medhdhixaafoy cora payduwan daro eeshshaawati dumma dumma dere asaa kifiliyaappe shiiqiyoo gishshatawu dumma dumma dere asaa de’uwaa duussaa, wogaa iita hanuwanne lo’o hanuwa aassidi besseesona. Hegaa gishshawu huuphe gidiyaa ano cuccumaappe kareera hara sima cuccumati merettoosona. Qantta medhdhi xaafiy issi cucumoppe haraa oyqqenna,Woqa dooruwankka adussa medhdhi- xaafoy taarikiyaa aaho manttiyaaninne wodiyan shiishshiyoogee ayyo eeshsha. Eeshshaawata wodiyan shiishshiyoogee ayyo eeshsha.Eeshshaa waattaa issi sohuwaappe hara sohuwawu yuushshi yuushshidi oosoti polettanaadan oottees. Ha taarikiyaa bariyaaka koyyikko keehi qantta qassi ixxikko keehi adussa oottidi bessana danddayees. Xaaxi waaxin qantta medhdhi xaafoy ha bollaara denttido adussa medhdhi xaafuwaadan aahonnee adussaa sohuwaanne wodiya ekkidi hemettiyaaba gidennaagaa koyro aahuwan qoccissida.Ha bollaara qonccissido qantta medhdhi xaafuwa ubba boxooxissidi micci bessanawu Tumay tuujumaa xoonees  giyaa huuphe yohuwan shiiqidaagaa kaallidi be’oos.
    1.Adussa medhdhixaafuwaanna qantta medhdhi xaafuwa
giddon de’iyaa ano dummatettaa qonccissite---------------------------------------------------------------------------------------------------------------------------------------------------------------------------------------------2. Issi xuufiya ayfiyan xeellidi hagee qantta medhdhixaafo, hagee adussa medhdhixaafo gaanawu danddayettii? tobbite-------------------------------------------------------------------------------------------------------------------------------------------------------------------------------------------------------------------------------------------------------------------

Tumay tuujumaa xoonees.
Issi laytti sa’ay keehi koshatidaagan Manttaa Dumaala giyo miyiyaa paca gidida bitaanee oottin daafurin sa’I kiyan giyo hidoota xallaa oyqqidi wontta qamma woxxees,daafurees.A keetteeyiyaa Baaloomakkaa aara issippe kaduwa qambbaraa,masoofiyaa jabanaa tookkada A miyiyan xaya erukku.Asa sugokkona,hiyeesatettappe kiyana giidi woykko koshshenna ogyaara go’a demmanawu xoossaa tumaa laammidi wordduwa markkattokkona.Heagaappe denddidaagan pacay,namisay metoya meegoy uujunttishshinkka eta naati shiccidi dibbaara gaammuwa maraa milatidi diccoosona.Dumaalossi shchche gidiya Duuqqi ba Aawaara kotta gaden goyiiddinne oottidi pe’idi beettikko midi xayikko maracciyaa miiddikka ba timirttiyawu wodiyaa naagidi ootti pe’ido bollaa hurchchu ootti meecettinne naaquwa kaashida naatuppe kanttiya yooshsha kiyi aggees.
  Ha Dumaalo heeraanne moottaa asay A hiyeesatettaa xeellidi baynnabaa miishshaa ekkada markkatta giidi dumma dumma wodiyan labin ixxido gishshawu issibaa A bolli wotti danccissidi heeraappe xayssanwu maqettidosona.Ha maqquwa giddon xoossawu yayiyaa geeshsha kahaara diyaa qoodan guutta asy nu worddo maqquwan gelidi nu sheemppuawa bayzzokko giyoode tumaa zuubbarissiyaa qoodan corattiya asay maqquwa maayidosona.O bolli wotti sikkiyaakko nu maqqoy miikkiya demmaneeshsha giidi tobbi tobbidi Dumaalo miyin A de’iina gidenne A minotay,hegaa gishshawo Baalomoo xayssiyo ogiyaa medhdhana ginne baynna palaa Baaloomi bolli ekkidi puttu giidoson.Korottidi A izaayo xeesidi bii neeni goromoote gidiyoogaa beniisappe eriiddi co’u giida,nena nuun udula mittan bikilidi gaaccennan biittaa yeggada xayay xaiykkii giidoora wozana bayada era shaaraa qashamaydda afuttaa ichchshusaaraa tigaydda soo yiidaara sinttara puurada goppiyaa kiyidaaro keettaway Baalo waanadii giidi oychchin huuphee zawuree denddidaagee…woygoo ikka tuma giidi tanaatuppe tana shaakkidi….xoossawu hatumay neessi geemmoppo,pirdday ne sinttan zuubbaroppo gaada ba kahan wottawusu denttawusu.Dumaaloy ba keettayiyo ifirkkoya baynna siiquwa siiqiyo gishshawu I sinttay xumiyo wode be’anawu koyenna.I sooppe kiyoode kiyiyoode siluwa tigaydda ha’ikkaa ba naatussinne ba keettaawaassi kattawusu essawusu.Daanna biti,biitta bashshi oduwaanne zigirssaa ekkidi wulaatettiya doossawu qoodi baa.Onakko na’aakka Onakki na’aakka A maasu giyaa odoy…..H ubbamkka I hirggay keettaway sikko giyo yashshaa.Issi galla sooni ubbay shiiqidi aqida qan”iyaa tukkiyara miiddi de’ishin sigettidi biittaa pattana danddayiyaa usuppun cimay soo hordodu ginne geliyoorinne Baaloomissi doonan diya kattaa coommada mittanawu,dendda eqqada ha soo gelida asaa saro gaanawu wozany tippi.
Ba kahan ta shooruwawu,ta heerawu moottawu worddo gidikke,ta wolqqaa oossinne uuzetta erikkeshin…xoosso ta tumaa ne haasaya ganne keettawaa sinttan eti aybakko gin kawuyanaappe ganne denddada qoli’o quruxo giddo biyaaro issi eesotiyaagee awu bay neekko yiida giroinne Dumaaloy ta keettaway diishin ippe ay koyidetii giidi wurssennan ne keettayiyo…….ginne issoy issuwa xeelliyoogaa doommidosona.
Dumaaloy ba kahan aaye ana sa’aa pacay metin awugaasoo baada….chii hegee I eeshsha gidenna giidi qofaa akirishin Duuqqi happi ootti ekkidaagee nuussi miyee pacciis giidi tumi baynnabaa tukki ekki yiikko xoossa oyqqidi tumay tuujumaa xoonees giyoogaan nu xoonana ginna xoosswu yeekkiyoogaa doommi aggiis.Hinni keenanikka ooshshay palamay kiyi aggiis.Eta magay qommoppe xadeppe kiyidaagee ubbay issi doonaa haasayiyogaa cayiyogaa  baynna sunttaa immiyoogaa……ha wocama siyi woni worddwa maqquwan gelokko giin eti kanaa calaa mayzzido xoossawunne tumawu yayiyaa asatikka gakkidosona.Ha wocama dibilaa siyidi yiida qalaxee keettyiyoonne keettawaa oyqqidi qasho keettaa efiyo wode aggite giyay baa,wordduwa tuujumay wuuqishin oyqqida giidi harasappe bookkido shukkariyaa keettayiyo toossidi efiiddi de’ishin eta maqquwa giddon de’iyagaa gididi guyeppe gakkidaagee ha Baloomo toossido shukkariyaa be’inne ha ha hekko goromoote xalla gidukku wuussaakka wuuqqawusu giyoogaa sida qalaxee woygadiishsho ha’I giyoode goromoote giyoogee wogan oyqqiyoogaa gidiyoogaa eriyoo gishshawu zorettidi kayso giidoogaa siyibennaagee O goromoote giyay ta xalla gaadiyye dere immido suntta gidenne giyooriinnee qalaxee oonee oonee goromoote giiday giidi oychchin woni xoossawunne tumawu yayidi maqquwan gelibeenna amarida astu xaallay attin zigirssaa kinaaliya tuujjumay ubbay qorettidi kiyin gueye attida asti waani aggidoonaa giidi oychchin nu wordduwa maqettidi nu shemmppuwa bayzzokko giidi ixxdosona giidi bantta bolli markka zexi aggiis.Wontta baynna mootuwa denttidi dooqettiya tuujjumay giigissido kocaa yurdduwan banttawu gelidi qashettin wontta maqquwan gelenna ixxin worddo citay bohido amarida asatinne wontta goromoote issito kayso giidi uujunttio Baalomanne keettaway xoossi cora bagga gidennan tumaa bagga gidiyoogaa markkatiiddi yiishin maquwan gelibeenna asti nuun tumaa kessiya ooso keettaa gakkidi intte tumaa markkatana giishin xoossay badalaa badalan bunchchiyoogaadan wordduwa maaqoy bawu ba boolli pirddin nuunne tumaa goday tumaa ekko giidi…wurssennan Baalooma aykkobaa oonne ba zerooro buuccana,ooni tumau eqqiyaakkonne qassi ooni uluwau aqidaakko be’ida giin Dumaaloy aykkobaa wonttay tookkiiddi dees wonttana giidi saluwaa xeelliiddi co’u giidi afuttay cuullidaaga mittidi…
 Duuqqi aggaaga ta aawawu hiyeesatetti inchchirichcha gidenna wontto asa kiyana giidi ba aawaa mintteishshin soo gakkanawu matattiiddi de;ishin Manzza godaa Makkee ogiyan gayttidaagee hashshu Dumaalo nena mino goshshanchcha giidi goyiyo aaho gadiyaanne goshsha kaamiya woytanawu nu shuchchaappe ne doorettadasa giidi xeessawu yiidaagaara horddofidi soo gakkiyo wode wontta morkkiyaa sinttan xoossay deriya kessiyo hanotaa qoppanne Baaloomaa ililissaa goochchaagaasu.
Heezzu layttaappe simmin dumaaloson kaattay palahidi heeran de’iyaa morkkiya sigaa shaakkennan morkkennan, halo kiyana geennan paya caddiyo asa ubbaa miziiddi,mayzziiddi,miishshay metikko oottada gamma oyqqada zaara giidi adussa wodiyawu dichchi baynnan tali’iyoogan daro aswu zemmpponne kaafe gididi de’iis.





Meeziyaa  
Kaallidi shiiqida oyshaa maaraa mankkaa naagidi oyshaadan citan tobbidi zaarite.
1/ Ha TumayTuujjuma xoonees giya  qantta medhdhi xaafuwa giddon aappun eeshshaawati de’iyoonaa?citan toobbidi daa’uwan xaafite.
------------------------------------------------------------------------------------------------------------------------------------------------------------------------------------------------------------------------------
2/Qantta medhdhixaafuwa intte kahan intte akiridi adussa maedhdhi xaafuwaara gatti geeddarissidi paca giyobi diikko tobbidi aahuwan shiishshite.
----------------------------------------------------------------------------------------------------------------------------------------------------
3/Ha qantta medhdhi xaafuwaassi ano eeshshaawati oonee oonee?
--------------------------------------------------------------------------
4/Qantta medhdhi xaafuwassi de’iyaa eeshshaara gatti xeelliyo wode ha bollaara shiiqida qantta medhdhixaafuwassi imettida wodeenne sohoy hegaadankka eeshshwatu taarkiya zaaziyo hanotay de’ikko yiidi shiishshite.
----------------------------------------------------------------------------------------------------------------------------------------------------


5/Ha shiiqida medhdhixaafuwassi de’iyaa kulkka cucumoy de;iyo ginaa citan tobbidi kaallidi de’iyaa daa’uwan aahuwan shiishshiyete.
----------------------------------------------------------------------------------------------------------------------------------------------------
6/ Qantta medhdhi- xaafoy siitya, kulkka qaalaa dooridi go’ettiy eeso giyoo qofaa leemisuwaara aahuwan qonccissa. 
----------------------------------------------------------------------------------------------------------------------------------------------------
7/ Qantta medhdhi- xaafuwassi mexi issi hoollee de’iyoo xuufe yaagiyaa qofaa adussa medhdhi xaafuwaara geeddarissidi qonccissi yootite.  
------------------------------------------------------------------------------------------------------------------------------------------------------------------------------------------------------------------------------
8/ Qantta medhdhi xaafoy adussa medhdhi xaafuwaappe xunttidi shiishshana  danddayettees giidi qoppeetii
------------------------------------------------------------------------------------------------------------------------------------------------------------------------------------------------------------------------------
9) Issi inttena lo'ida huuphe yohuwaa dooridi issi qantta medhdhi xaafuwa guutta giishshin heezza giidiya menttoy de’iyo medhdhi xaafuwa xaafidi kifile giddon shiishshite.
------------------------------------------------------------------------------------------------------------------------------------------------------------------------------------------------------------------------------
10/ Ha bollaara shiiqida qantta medhdhi xaafoy go’ettido woqa/wodiyaanne qatuwa xeelliyaagan awan taarikiya awan doommidi   awan essidaakko pilggi yiggidi citan tobbite.Zaarettidi intte asttamaariyanttaassi/renttassi shiishshite.
------------------------------------------------------------------------------------------------------------------------------------------------------------------------------------------------------------------------





















Ichchashantto shemppuwaa

5. Wolaytta qantta medhdhi-xaafota dashiyoogaa,yirggiyoogaanne  yiggiyoogaa

Ha shemppuwaa sintta qofaa
Luxanchchati ha shemppuwaa wurssettan haarana danddayiyoo erati:
?	Dumma dumma Wolaytta qantta medhdhi xaafota kaaletaadan dashidi shiishshoosona
?	Wolaytta qantta medhdhi xaafuwaa dumma dumma ufurettatussinne eeshshatussi yirggoosona
?	Cora qommo wolaytta qantta medhdhi xaafuwaa A xalaalaa gidin hara doonan xaafettidaageetuura geeddarisside yiggoosona.
?	Wolaytta qantta medhdhi xaafoy hara doonan xaafettida qantta medhdhi xaafuwaappe dummatiyoonne maayettiyoo eeshshaa shaakkidi akeekoosona.

Gelo oyishaa 
1. Wolayitta qantta medhdhi xaafoy hara medhdhi xaafotuppe aybin dummatiyaakkonne malatiyaakko shaakkada shiishsha.
__________________________________________________________________________________________________________________________________________
____________________________________________





2. Wolaytta asay de’o heeran go’ettiyoo mayzza haasayaa kandduwaa go’ettada ha moojuuliyaa giddon de’iyaa anjjuwaa ayfiyaa giyaa qantta medhdhi xaafuwaara annaacettiyaa issi qaqntta medhdhi xaafuwaa ne koyyido huuphe yohuwaani giigissada shiishsha.
_______________________________________________________________________________________________________________________________________________________________________________________________________________

5.1. Wolaytta qantta medhdhi-xaafota dashiyoogaa.
Dashettaa giyoogee issi imettida qantta medhdhi xaafuwaa A giddon de’iyaa kulkka qofaa qoridi kessidi xaaxi waaxido qofaa shiishshiyoogaa.
Leemisuwaassi

Ayfee Wozanaagaa Afuxxees

Sa’ay lem’’I lem’’ees; omarssa miizzay geliyo wode,  galla namisan shullidi pe’ida naati duuxa irppaniyan heezzay issippe maracciya xaaxidi zin’’idosona. Aayyiya saluwaagaa sa’aaga qoppaydda pengge xaden de’iya inddan uttada siluwa tigawusu, Hay waano! Maracciya miiddi pe’ida naata …. La tawu qoppin kehiyabay ixxi? Gaada qofaa sheekkidaashin, bollotiya kiyye qoridooga keeshiyara lanqqekada dakkotida zookkoy sitti oottennaagaa issi kushiyan guufiyaa oyqqada soo geliyo wode keettay xuma, naati xiskko gidin daafura gidin erettenna ubbay co’’u. Tana aynne go’ennaro woriyooga aggidi. . . waano Xossawu tuma….ta naati Xoossi giikko tamaaridi ha metuwa ha namisa hayseyiyo wode wontto. Ha hiiyesatettay ba aawa qanxxo, yaagada barkka de’uwara palamettishin cenggurssa mala siyada oonee?   Giyowode naa’aa keettayiyo.
 Bujee nenee? Ta soo geloosappekka ha inddan uttadii? Aayee ana iitaba giidanaasha? Chii aynne. . . ha’’I ha naati ay miidi aqanee? Neeni wontta qamma yeekkin naata ooni tamaarissanee? Ooni mizane? Hegeenne tawu  ayssee. Ba naatettan koyyikko gela meekkee! Akkay ubba atto. . . boloteessi wottin denttin kirqqi, naatu aayyiya wontta intte tana woriyooga aggidi giyoy aybe? Ooso koyana beenne olaa biideeyye? Gaada cilli gaada haasayin hay tuma gidi erennee tawu metoy namisay piillanttiya oyqqiis; aayyiyakka, gidin machchiya naati ha ooso koshshawu biidaagee miishshaa xiiridi yin hiyeesatetti nu shayappe kichchana giidi cuuchchaa moogidi naagoosona. Yelida aayee uloy ubba wode kokkorees; Issi galla bilahe jabbijooriyan Karen xeesees. Ha! La aybe saro gidenneeyye? Hay ay siyana attidanaashsha, baa! Tanay hayqqichin yeehuwa oyqqana yiida asaa, aayeessi wozanay tippi! Kariya dooyiyo wode na’aa laggiya, La Dulaa neeni penggiya qoxxin haakko. . .  aybe saro gidenne ? Lo’’o Xoossa wolqqan taani, intte na’ay ooso koyana biidooga kasenne dosabeykke. Ha’’I I yiyo ogiya medhdhiyakko gaada, aayiya hay tanawu I bawu shemppoora paxa daaneeshsha? Duli, dees metenna taani silkkiya shocikkonne A demmiyo ogiya injjeyana, ginne Duli bi agiis. 
Keettayiyaanne naati I yiini keexxanawu; kalli maanawu, maayanawu aysse iraa shaaraa qashamiiddi naaguwa doommidosona. Aayee qofay shemppora paxa yiin be’anaagaa, aayiyakka issito issito ha guyye dere biida naati miishshaa xiiridi yiyoogaadan ikka kushe genttennan yeenna giyoogaa qoppawusu.
Naagishin oyddu aginay aadhdhiis; issitoo issi galla aayiyo wooma saahoy denddidaage daganttidi woruwawu shushiis. Aayiya na’aa ayfiya be’anawu yeemottaydda be’ennan hayqqiyoogee shooro ubbaa wozana menttiis; gashee wolqqaamiis, aayiya zaara zaarada ta na’aa bessite; giyoorippe hari baa; harggee cammiis; na’aa keettaayiya metoy wottin denttin I garddaappe dariyoogaa be’ada xayo melaa qaaqqatawusu; naati namisan qohettidaageeti sinttaara xaphuwaa essidi qopposona. Eti laalettidaba milatoosona, koshsha xallan layttaa wurssida Duli na’aa demmidi ekkidi yiyoode biittay sa’ay sakan uttiis; ooso koshshawu biida na’ay ekkidi yiidoy miishsha gidennan asan gayttanawu koyibeenna; hagaa keena wodiya gami’ada mela kushe yiida taani woygadda ta aayera, ta machcheeranne ta naatun gaytto giidi woyigandde oyqqin sa’aa xeelliiddi uuttiis; I guyye dere biyo wode A mala hiyyeesay I yiyo wode shicci uttidaaga xeellees; zaarettidi zoriiddinne odiiddi ammanttidi aayeekko efiyoode aayiya aynne erukku Duli godee, godattee. . . intte na’ay yiis; giyoorin heezzu giya muumiya gorddettida doonay dooqettin ta na’awu ganne pitirki gaasu; shiiqida asaykka na’aa hanqqettidi nena asa biitti ooso koshshawu efiyaabi aybee? Ne laggee hagan shuchchay qabalee immiyo tal’’iya ekkidi zali’’idi qantta wodiyan daro miishshaa haariis. Palaha wodiya woxxidi goyyidi ba naata ba keettaa danddayidi de’ees; nena betiya aybee efiiday, aybee? Giidi cima asay hanqqettin taani oosuwa koyyana baas. 
Tawu hagan oosoy xayin, gees. Biittaa bolli xinqquwan qaaciidi Duli happi oottidaagee neessi wozani xayiisippe attin oosoy xayibeenna. Oosoy hagan de’ees yaagin xaqqu giidi Dula xeelli simmidaage Dulaa tumaa gaasasho; neeni heede zorin ixxada zooda be’adasa, simi haniichchiis, ‘’ hachchi wozanay zine wozanaa karees’’ giida. 
Duli zaarettidi hachchikka gam’ibenna; oosoy hagan bessiis; issippee oottana issippe goyyana; issippe zali’’ana. Kase odishin ixxada biidoogee zine mooroy neessi gelidoogee lo’’o; mooruwaappe tamaareettees; aykkobaa, ne so asaa maarotaa oychcha neessi aayyiyonne Xoossi maaro giidi doonaappe wurssennan eta sinttan kunddidi, tana maarite giidi, maarotaa ekkiis.
Hegaappe simmidi laytta wode gamm’idi woni A betiyawu efida namisaa metuwa xoonidi de’iiddi minni oottidi zal’’idi goyyidi minnidi baappe palahin bayzzidi mehiya haaridi layttan layttan ba kawuwaappe woytuwa ekkiya mino asa gidiis.
Beni galla namisan shullida naatikka ha’’I gakkidi timirttiyan qolchchidi xoqqasaa gakkidosona; aayyiyakka hayiquwappe paxada zaara yelagada maattan oyssan kaa’awusu. Keettayiya aara lagge daafurada aquwa kessidaara beni metuwa qoppada metoy lo’’o taamaarissees, gaada metuwakka galatawusu. Minni oottikko, goyyikko metoy merinawu deenna.

Kiitaa. Hagaappe kaallidi shiiqida qantta medhdhi xaafuwaa zaaretta zaaretta nabbabada I aattiyoo kiitaa xaaxa waaxada issi sinttaani dashada shiishsha.
_______________________________________________________________________________________________________________________________________________________________________________________________________________
5.2. Wolaytta qantta medhdhi-xaafota yirggiyoogaanne
Yirggettay dashettaappe dummatiyoogee issi xaafettidi shiiqida qantta medhdhi xaafuwaa I ba giddon ouqqidobatuuni amppidi qoridi kessidi pacaa palahaa bessiyoogaa. Leemisuwaassi issi qantta medhdhi xaafuwaa giddon qonccida haydaa bolli: Woqa, susaa, ooshshaa, eeshshaawata, xeelaa ginaa, cuuccunttaa, go’ettido doonaa qommota, eeshshaa, giddo oyqettata … h.h. malatiyaa geeta gaxaa qoridi kessidi bessiyoogaa yirggettaa gaattes. 

Kiitaa:Hagaappe qommoora kifiliyaa 5.1 shiiqida qantta medhdhi xaafuwaa zaaretta zaaretta nabbabada A giddon qonccida ufurettata, goerttido doonaanne eeshshaa yirggada shiishsha
_______________________________________________________________________________________________________________________________________________________________________________________________________________

5.3. Wolaytta qantta medhdhi-xaafota yiggiyoogaa

Yigettay qassi ha qommoora qonccissido hanotata: issi qantta medhdhi xaafuwaa giddon qonccida haydaa bolli: Woqa, susaa, ooshshaa, eeshshaawata, xeelaa ginaa, cuuccunttaa, go’ettido doonaa qommota, eeshshaa, giddo oyqettata … h.h. malatiyaa geeta gaxaa qoridi kessidi eta lefa miyyiyaanne mino miyyiyaa gaccidi shiishshidi bessiyoogaa xeelles.

Kiitaa:Hagaappe qommoora kifiliyaa 5.1 shiiqida qantta medhdhi xaafuwaa zaaretta zaaretta nabbabada A giddon qonccida ufurettata, goerttido doonaanne eeshshaa yirggada simmada mino miyyiyaanne lefa miyyiyaa yiggada shiishhsa
_________________________________________________________________________________________________________________________________________________________________________________________________________________________________________________________________________________________________________________________________________________________ 















Xombbe maxaafa
Anjjullo Almaaziduwa(2004M.L.): Wolayttattuwaa tamaariyo
                               Maxaafaa: 11tta  kifiliya; Wolaytta Sooddo                       
Anjjullo Almaazonne Aydde Ayyala(2004M.L.): Wolayttattuwaa
                            tamaariyo Maxaafaa: 12tta kifiliya; Wolaytta Sooddo                           
 Inddiraasa Inddaala (2004 M.L.) :Bila xitatiyayo kanebata; Wol – 111: 
                            Tamaarisiyo Moojuuliya(w.s.u). Wolaytta Soodo                                 
 Lissaanu W/maariyaama ( 2000)Wolaytta Aannisaa; Wolayttatto
                            Doonaa Puulaa, Wolaytta Soodo                                             
?????????????????(2001) ??-??????????????/???
?????????? (2000) ???????????????????????????
???????- 211
