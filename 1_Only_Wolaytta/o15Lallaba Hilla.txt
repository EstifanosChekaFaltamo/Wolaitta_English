Wolaytta Sooddo Yunbburshshiyan
Peeshsha Saynisiyanne Asumma Kolloojiyan
Wolaytta Doonaanne Doona-Bilaa Luxetta Macaraa
Lallaba Hiillaa II
Oral Communication II
(WLL   416)  
Giigissidaagee:  Tumaato Adimaasa
Goydidaage: Waaru Alimaaya
Gifaataa, 2006                          
Wolaytta Sooddo
Kesuwa
Gomppaa  
Kesuwa  ---------------------------------------------------------------------------------III                                                             	
	Geluwa --------------------------------------------------------------------------------- IV	
	KOYRO SHEMPPUWA--------------------------------------------------------------1	
1.	Lallabaa/ Oral Communication -----------------------------------------------------2	
1.1.	Lallabaa birshshettaa. -------------------------------------------------------------------2	
1.2.	Zirxxa lallaba (effective oral communication) -------------------------------------12	
1.3.  	Zirxxa lallaba eray luxanchchatussi koshshiyo gaasotaanne hanotaa. -----------14	
1.4.  	Suurenne zirxxa Lallabaa xeelliyagan oosanchchatu ammanuwa/xeelaa.-------20	
	NAA'ANTTO SHEMPPUWA---------------------------------------------------------28	
2.	Peeshshan Go'ettiyo Wolayttattuwa --------------------------------------------------28	
2.1.	Wolayttatto Doonaa Go'aa -------------------------------------------------------------28	
2.1.1.	Sarotaa (Greeting)------------------------------------------------------------------------34	
2.1.1.1.	Laggetetta shiiquwa ( Informal approach)--------------------------------------------34	
2.1.1.2.	Saapho shiiquwa (Formal Approach)---------------------------------------------------36	
2.1.2.  	Issoy issuwaara (imattaara) erettiyogaa (introducing oneself) ----------------------37	
2.1.3.	Issi asa harawu (imattawu) erissiyogaa (introducing others)-------------------------39	
2.1. 4.	Shaakettiyogaa (departing or farewell/ taking leave)----------------------------------42	
2.1. 5.	Haraassi lo'obaa amottiyogaa (wishing others on various ocasionas)---------------44	
2.1. 6.	Galatiyogaanne galataassi zaaruwa immiyoga (thanking & responding thanking)---46	
2.1.7.	Anjjuwa   (congratulation)------------------------------------------------------------------47	
2.1.8.	Maarotettaa woossiyogaa (regretting)-----------------------------------------------------50	
2.2.	Ubba duussaa macaraa sintta qofawunne wodiyawu go'ettiyo Wolayttattuwa------51	
2.2.1.	Asaa naatanne eta maayuwa qonccissiyo go'aa macaraa.-------------------------------53	
2.2.2.	Miishshata qonccissiyoogaanne galla galla oosuwabaa --------------------------------58	
2.2.3.	Dola meretaa hanqquwa qonccissuwa----------------------------------------------------64	
2.2.4.	 Bollaa kifiliyanne sakkiyaba qonccissiyogaa--------------------------------------------69	
2.2.5.	Asaa koshshaanne eeshshaa qonccissuwa-------------------------------------------------70	
	Heezzantto Shemppuwa-------------------------------------------------------------------75	
3.	Luxettaa Dichchawu Go'iya Wolayttattuwa-----------------------------------------------75	
3.1.	Kifile Giddo Wolayttattuwa-----------------------------------------------------------------75	
3.2.	Gaytettan Doonaa Seeraa--------------------------------------------------------------------93	
3.2.1.	Wolayttatto Doona Qofa qashuwa qommuwa--------------------------------------------98	
3.2.1.1	Hada qofa qasho------------------------------------------------------------------------------98	
3.2.1.2	Dakko qofa qashuwa ( Hada  + Hada)----------------------------------------------------100	
3.2.1.3	Walaha qofa qashuwa (Hada + sheephe)-------------------------------------------------100	
3.2.1.4	Dakko walaha qofa qashua ( Hada  +  hada + sheephe)--------------------------------100	
3.3.	Oosuwa polanawunne medhdhi bessanawu go'iya Wolayttattuwa-------------------103	
3.4.	Haasayanabaa giigissuwa------------------------------------------------------------------107	
		

Geluwa
Doonaassi aybatettaanne awuppe yiidee birshshettaa xunttan xeelliyo wode asay issoy issuwaara haasayan qofa shaakkanawu go'ettiyo miishsha gidiyoogee dola meretankka erettiya birshshetta. Hagaa giyoogee doonaa oonne qofaa shaakkanawu happi ootti ekkidi go'ettanawu danddayees giissiyaba. Hara baggaara qassi doonaa doonaassi de'iya kumetta eeshshaara gatti pilggidi minonne lefa, aahonne xuntta, gitanne guutta, xoqqanne ziqqa, geemanne qoncce, meretanne asa gujo… h.h.m walakki munaqqidi paattidi uukkidi go'ettiyoogee doonaa eranchchatussi dummanne buzo eeshsha.
Doonaa loyttidi eriyoogee asaa naata mehetuppe shaakkidi erissiya dola mereta imota. Hegaa gishshawu doonay asaa naatuuranne eta de'uwaara keehippe quraynnettida galla galla qaattan issoy issuwara haasayidi yaa'idi tobbidi maayettanawu go'ettiyo miishsha. Heegaappe denddidaagan daroto asay doonaa birshshettaa oyshettiyo wode ‘‘Doonay asaa naati issoy issuwaara gayttiyo oge.’’giidi zaaroosona. Hagaa dirbba zaaro malatissiyagee gayttiyo ogee ubbi doona gidennaagaa. Gaasoykka mehetikka issoy issuwaara gayttanawu danddayiyoosona. Gidikkonne eti gayttiyo ogee doona gidenna. 
Doonay mehetu gaytotettaappe dummatidi asaa naatu xalaalay go'ettidi maayettiyonne galla galla koshshaassi woykko oyshaassi zaaruwa immiyo dumma buqura woykko asa naatu xallaa aqo giidi birshshiyoogee kaseegaappe qiibaa aakki ekkees. “Maayettaa” giyogee keehippe yedhdhi eqqidi ayfiyoy haasaya gaytotettaana gidiyogee ha birshshettay beni xaafoynne nabbaboy keehippe erettibeenna wode gididoogaa qonccissiyaba. Doonaa eranchchatu hoolleekka ha wogaa gakkidi geeshshi eriyoogaanne erissiyoogaa. 
Dere deretettan qoodi zawi baynna doonati bantta dumma dumma kaniyan shaahettidi uttoosona. Hegeetuppe nu biittan Toophphiyan oyddu kochcha macaran shaahettidi de'iyageeti Seeme, Kuushe, Oomonne Naylo Sahaara doonata geetettoosona. 
Toophphiyan haasayettiya Seeme doonati Huuphessanne Tohossa Toophphe-Seemeta geetettidi naa''an shaahettoosona. Gi'izeenne, Tigiretto doonay Huuphessa Seeme kochcha gidiyoode Amaarattoy, Aderettoy, Guraage doonati, Arggobbinne Gaafate geetettiyageeti qassi Tohossa Seemen zagettoosona.
Nu doonay Wolayttattoykka Oomo doonaa kaniyappe xuuqqidi Tohossa Toophphiyan haasayettiya doonatuppe:  Dawuro, Gaamo, Goofaa, Koyrete, Shakkachcho, Maali, Arii, Hamerenne h.h.m. doonatuura zagettees.
Doonaa pilggettay go'etuwan, beettiya laamiyan, seeraaninne xaaxi waaxidi doonay oyqqiyobatun wudidi xeellees. Giraameree qassi doonaa pilggettaappe seeraa bolli wudiya kifile gididi erettees. Giraameree ha wodiyan naa''u kalkkoyiya birshshettata oyqqidi beettees. Koyroy Asaa naati go'ettiyo doonaa eraanne guuggiyan de'iya danddayaa bessees. Hagee pulttidoy asaa naati doonaa eranawunne haasayidi go'ettanawu danddayiyoy ha danddayay de'iyo gishsha. Hagaape denddiyo wode giraameree guuggiya era gaanawu danddayettees goosona. 
Naa'anttoy qassi doonaa eranchchati doonaa seeraanne quxaruwa xeelliyagan immiyo qonccissuwa bessees. Ha birshshettay issi doonaa seeraa pilggetta xalaalaa xeelliyaga gidiyo gishshawu koyroogaappe xuummi ekkees. Simi ha ubbata xaaxi waaxidi oyqqiya era mexxidi huuphiyan dagayiyogee asay issoy issuwara suure haasayidi maayettanaadan maaddees. Hegaappe duuqqi ekkidi haasayiya haasayanchchay ubba baggankka lo''o ayfiya demmana danddayees.

KOYRO SHEMPPUWA
Ha shemppuwa Sintta qofa: Hagaa shemppuwa luxi wurssidi luxanchchati:
?	Lallabay aybakko birshshidi yootoosona.
?	Lallabaassi eqo xaphota shaakkidi eroosona.
?	Zirxxa Lallabaa mexxidi go’ettoosona.
?	Zirxxa Lallabaay tamaaretussi aybissi maaddiyakko shaakkidi eroosona.
?	Zirxxa Lallabaa xeelliyagan dumma dumma eranchchatu xeelaa paattidi beessoosona.
1.1. Lallabaa birshshettaa.
Oosuwa 1.1: Kaalliya oyshata zirxxi oottada nabbaba simmada neeni    	                akeekidoogaadan zaara.
1. Haasaya giyogee woygiyoogee?
______________________________________________________________________________________________________________________________________________________

2. Gaytettaa giyogawu gelo bishshettay hagan ay bessii?
--------------------------------------------------------------------------------------------------------------------------------------------------------------------------------------------------------------------------------
3. Issipetettaa peeshshan Lallabaay kaa'iyo beeraa qonccissana 	danddayay?
_____________________________________________________________________________________________________________________________________________________________________________________________________________________
4. Haasayaappe haray gayttanawu maaddiyabi aybee? Waanidi?
_______________________________________________________________________________________________________________________________________________________________________________________________________________________ 
Lallabay issi haasayiyagaanne hara ezggiyagaa bari giddon oyqqidi issoy issuwassi kiitaa haasayan aattidi maayettiyo hanotaa bessiya kiitaa ogiya gaanawu danddayettees. Hagaa giishin ha kiitaa imuwaninne ekuwan erettidi beettiya heezzu tuussa citati de'iyogaa bessees; kiitaa immiyaagaa/ro, kiitaanne kiitaa ekkiyaagaa/ro .Kiitaa immiyagaa giyoogee issi qofaa barippe medhdhidi woykko kessidi ezggiya urawu woykko citawu aattiyagaa gidishin kiitaa ekkiyagaa giyoogee qassi issi haasayiya uraappe woykko citaappe yiya qofaa ezggidi akeekan kiitaa kahan aattiyagaa giyogaa. Lallabaay qanttaara haasayiyagaa/haasayiyageeta, kiitaanne ezggiyagaa/ezggiyageeta oyqqees.  Hegaappe denddidaagan Lallabaay bari giddon 
Immiyagaa/haasayiyagaa (incoder), imettiyabaa/kiitaa (message) nne ekkiyagaa/ezggiyagaa (decoder) xaaxi waaxidi oyqqees.  Ha hanotaa ane xadeera uttida besuwa misiliyan loyttada xeellanne akeekaa mintta. Kaalliya misilee lallaban meetiya poliyo wode merettiya kiitaa imuwanne ekuwa seeraa qoncciyan bessees. 
  Qommo misiliyan haasayaa dendduwanne wurssettaa xeellidi akeekiyogadan gidikko ha hanotay haasayiyagaassi keso danddaya era (productive skills) qassi ezggiyagaassi eko danddaya era (receptive skills) dichchiyogee erettees. Yaaniyo gishshawu haasayiyagee ezggiyagaa wolqqa keena kiitaa aattanawu koshshishin ezggiyageekka kiitaa ekkiis geetettiyoy loyttidi hassayidi oosuwan peeshshanawu koshshees. 
Nuuni ekkidi dnddido huuphe yohoy haasaya gidido gishshappe attin doonaa danddaya erati oyddaykka issoy issuwara garssa dabbotettan oyqetti uttidosona. Hegeekka erettiyoy haasayaa denttiyo wode ezggoy, nabbabuwa denttiyo wode xaafoy, qassikka xaafoynne haasayay keso era (productive skills) nne ezggoynne nabbaboy eko era (receptive skills) geetettidi oyddaa naa''awu shaakki yeggiyoogee ubbaba geeshshidi bessees. Guyye simmidi xeelliyo wode Lallabaay ezggiya uraa wudaa loytti koyyiyo gishshawu naa''aykka bol''o (active participant) oosanchcha gididi beettoosona. Gaasoy haasayiyagee bari oyqqido qofaa yippan yippan shaakkidi ezggiya citaassi woykko uraassi gelanaadan / akeekettanaadan waayettidi qizaggidi shiishshanawu bol''idi qaaxxana xayikko suure ayfiya demmana danddayennaagaa mala ezggiyaageekka bari hayttan woxxiya kiitaa ubbaa xiiri shiishshidi paatti harqqidi cuucumaa woykko kiitaa hum''uwa demmanawu zirxxa gidana koshshees. Naa''aykka bol''idi qaaxxoosona giissiyay hegaa. Etappe issi baggay laafiis woykko irxxiis (passive participant) giyogee aaxxiya kiitaa mooriyo qaaday keehippe aaho.
Oosuwa 1.2: Kaalliya oyshata citan malite.
1.	Haasayiyageenne ezggiyagee naa''aykka bol''o (active participant) gidiyo gaasuwa    	qonccissite. ________________________________________________________________________________________________________________________________________________________________________________________________________________________________________________________________________________________________
 2. Haasayan suure gayttidi maayettanawu haasayiyagaappe naagettiyay aybee ereetii?
_________________________________________________________________________________________________________________________________________________________________________________________________________________________________
3. Ezggiyagaappe naagettiyabayshin?
_________________________________________________________________________________________________________________________________________________________________________________________________________________________________
4. Haasayiyagappe denddidi ezggiyagaakko biya kiitay ayba mahata (criteria) 	kunttanawu koshshii?
_________________________________________________________________________________________________________________________________________________________________________________________________________________________________
5. Kiitaa xubiya digganawu oottana bessees giyobi deii?-----------------------------------------------------------------------------------------------------------------------------------------------------------------------------------------------------------------------------------------------------------------------------
Haasayan gayttidi maayettiyoogaa giddon de'iya heezzu eqotupe naa''ati haasayiyageenne ezggiyageeti naa''aykka bol''uwan qaaxxanawu koshshees. Hegee aybisee giikko haasayiyagee qofa qonccissiiddi kiitaa bolimissanawu, ezggiyagee aaxxiya kiitay issoynne sa'an kunddennan ekkidi barippe naagettiya suurenne zirxxa zaaruwa immidi maayettaa medhdhanawu eti beegottidi oottiyoogee keehippe koshshiyogaa gishshaassa. Hagee qonccissiyogee Lallabaay naa''u mino ballan eqqana xayikko maayettay merettanawu danddayennaagaa. Hegaa gishshawu naa''u baggaykka minnidi qaaxxanawu koshshees. Doonaa luxiyonne luxissiyo gita sintta qofaykka doonaa eeshshaara gayttidi denddiyabata ubbata mulxxu ootti eridi oosuwan peeshshiyoogaa. Luxanchchati kifile giddon oottiyo haasayaa luxettay gidiyagaa keena gidennaagee bari huuphe issi xube gidikkonne luxissiyageeti bantta luxanchchatussi issi issi haasayissiya woykko palamissiya huuphe yohota dooridi kaassiyakko keehippe lo''o giya qofay imettiiddi gam''iis. Ane maayetta keehippe qoncce oottanawu haasayiyagaanne ezggiya uraa gujjidi aaxxiya kiitaykka ayba milatanawu bessiyakko kaallidi issuwa issuwa denttidi xeelloos.
Haasayiyagaappe naagettiyageeti kaallidi de'iyageeta. Hegeetikka:
?	Ezggiya asawu woykko citawu geliya kawushsha qaalata dooridi go'ettiyoogaa.
?	Haasayiyobay lo''o boolima kiitaara de'anaadan oottidi shiishshiyoogaa.
?	Aattiyo kiitay suure aaxxanaadan zirxxa hanotan tishshi oottidi poliyoogaa.
?	Ezggiya asaa woykko citaa akeekaa abbiya, de'o hanotaa, bariya, wogaa, luxetta xekkaa, kase de'iya era zuussaa (back ground knowledge) nne h.h. milatiyabata shaakkidi eriyoogaa.
?	Lo''o naqaashan zemppida qofaa go'ettidi aattiyo kiitan maayettaa medhdhiyoogaa.
?	Shiiquwa boolimissidi bolla kifiletu qaattaa-som''uwa poo'issiyogan woykko xumissiyogan, kushiya wuxaa wuxiyogan, huuphiya qaattiyogaaninne ayfiya liphiyogan qassikka miicci ekkiyogan go'ettidi shiishshiyo qofay woykko kiitay daro wode ayfiya lo''idi ayfiyoogaa eriyoogaa.
?	Haasayiiddi amarida keenaa takki takki ekkiyoogaa.
?	Haasayanawu injjetiya sohuwa, wodiyanne huuphe yohuwa dooriyoogaa.
?	Haasayiiddi qofa wodiya, sohuwanne bayratettaa kasiya kaaluwa naagidi shiishshiyoogaa.
?	Kawushshappe deexuwakko (xadeppe-pude/ guuttaappe-gitawu/xunttaappe-aahuwawu) biyo ogiyan aattiyoogaa.
?	Ezggiyagaa/zezggiyageetu era zuussaara (back ground knowledge) biya naqaashata go'ettiyoogaa.
?	Zirxxa kiitaa aattanawu danddayanchcha asa gidiyoogaa.
?	Ezggiya uraa bali baynnan (fairly) bonchchidi shiishshiyoogaa.
?	Qofay duuxerettennaadan malaata gidiya denddo qofa qanttan xaafi oyqqidi dogettana haniyo wode xeelli ekkidi shiishshiyoogaa (daroto yaa'an haasayiyo wode polettiyaba)
?	Ezggiya asawu woykko citawu siyettanaadan baaso gidiya cenggurssaa go'ettidi haasayiyoogaa.
?	Ezggiya uray denttiyo oyshata metootennan zaaranawu kasetidi malan giigiyoogaa.
?	Wurssettan ezggiya uraa galatidi kuuyiyoogaa….
Hageeti haasayiya asa baggan polettiya oosuwan beettiyageeta gidishin ezggiya asa baggan aybi naagettii giya oyshaa zaariyagee hagaappe xadeera shiiqidaagaa. Hegeekka:
•	Suure giigidi lo''o pashkkatettan ezggiyoogaa.
•	Ezggiyobaappe beettiya qofata qanttan qanttan xaafidi oyqqiyoogaa.
•	Haasayiyagee aattanawu koyyiyo kiitay aybakko koyrottidi maliyoogaa.
•	Ezggiyoban de'iya qofa koyro bariyyo de'iya era zuussaara walakkidi kiitaa paattiyogaa.
•	Kiitaa akeekanawu dumma dumma hiillata eesuwan go'ettiyoogaa.
•	Haasayiyagaa kiitaa suure akeekidi haasayan gayttidi maayettiyoogaa.
•	Ezgguwa shabbiriya dumma dumma miishshata leemisuwassi cabbottiyabata, qaaxxidi cenggurssan balettiyabata, hanenna bollaa qaattata h.h.milatiyabata diggidi injeyiyoogaa.
•	Haasayiyagaa wogaanne luxetta xekkaa akeekidi eriyoogaa.
•	Haasayiyagaa qofa bonchchuwan ekkidi go'ettiyoogaanne go'ennaagaa shaakkidi oliyoogaa.
•	Haasayiyagee haasayi simmin kaya ekkyoogaa.
•	Ooratta qaalata coo mali aaxxiyoogaa woykko ya bagganne ha bagga qaalatun keten''idi birshshidi go'ettiyoogaa.
•	Gelibeennabay de'ikko oychchidi akeekiyogaanne hanenna malaappe haakkiyoogaa.
•	Gita qofati guutta qofatuura gayttiyo oysetota shaakkidi paattiyoogaa.
•	Koshshiya kiitaa woykko hum''o yohuwa gum''idi kessiyoogaa.
•	Tishshi ootti ezggidi bol''o qaattan oosuwa poliyoogaa.
•	Kareera yiya qofata gede olidi hasaayiyagaa xallan sheekkidi ezggiyoogaa.
•	Maaddenna hittifiriya maaddiyageetuppe shaakkidi lo''o kiitaa ayfiya ekkiyoogaa.
•	Ezggidoban de'iya kiitay bari kase era laamissiyaba gidikko eesuwan oosuwan peeshshiyoogaa.
•	Haasayiyagee wurssiyo wode kayay barina gakkiyogaa eridi muleto ekkanawunne immanawu giigiyogaa.
•	Maaray mankkay de'iyo ogiyan qofa guyye qonccissidi maayettaa minttettiyoogaa.
•	Wurssettan galatiyoogaa…
Hagee qommon ezggiya asaa woykko citaappe naagettees geeteettidi uttidaagee haasayan mayettanawu bessiya oosota poliyo wode awankka gidin luxetta keettan waatta oosuwan, cita oosuwan, issipetetta qaattan, kareera poliyo kaassan, yeehuwan yettan seera gididi oottanawu danddayiya maha.
Haasayan aaxxiya kiitaykka hagaappe kaalliya mahettaa (criteria) kunttidi beettana koshshees.
?	Suure quxaruwan waaxettida geeshsha qofa gidana bessees.
?	Ezggiyaageeti tishshi oottidi eesuwan akeekiyo hanotan miciirettidaagaa gidana koshshees.
?	Birshshettay metennaadan kawushshan quxarettida qofa gidana koshshees.
?	Ezggiyaageetu danddayaa abbiyaara giiga gidanawu koshshees.
?	Ezggiya asaa wogaara, luxettaa xekkaara, ammanuwaaranne h.h.milatiyabatuura giiga gidana bessees.
?	Ezggettiya cora qofatu giddoppe eesuwan gum''ettidi kiyiyagaa gidana koshshees.
?	Haasayiyagaa xeelaa, ammanuwa, wogaa, dola mereta tumaanne (fact) aaro qofaa (opinion) qoncciyan bessiyagaa gidana bessees.
?	Ezggiyagaa qofaakko zambbettiyagaa woykko xonggettiyagaa gidana koshshees. 
Ha qommon issuwappe issuwappe aybi naagetti giyoogan uttida qofati haasaya xallaa woykko ezggo xallaa wodiya immidi luxissiyogaa bessiyaba gidennaagaa loyttidi eanawu koshshees. Darotu akeekan hegaa milatikkonne qonccanawu bessiya kiitay hegaa gidenna. Aybissi giikko amarida wodiya haasayiyagee haasayi simmin ezggiyaagee kelttiya gelidi bari qofaa qonccissiyo hanotan kaa'iyo beeray de'iyo  gishsha. Hegaadan qofa issoy issuwaara laamerettidi woykko shaakettidi haasayan maayettaakko gakkoosona. Hankkuwaana gidikko issi doonaa hiilla xallaa naatussi luxissiyoogaadan qoodettees. Gaasoykka haasayan maayettiyoogee naa''u bagga qofaa xaa'aa (contribution) oychchiyoogaa.
 1.2. Zirxxa Lallabaa (effective oral communication)
 Oosuwa 2. 
Ha huuphe yohuwa be'anaappe kasetidi kaalliya oyshata  matan uttida laggiyara gidada zaara.
1. Zirxxa giya qaalaa aassidi birshshiyo wode aybaa aybaa bessii?
_________________________________________________________________________________________________________________________________________________________________________________________________________________________________
2.  Zirxxa lallabay aybaa kunttidaagaa gidana bessii ? 
________________________________________________________________________________________________________________________________________________________________________________________________________________________________
3.  Lallabaa zirxxa giissiyabi aybee?
_________________________________________________________________________________________________________________________________________________________________________________________________________________________________
Zirxxa Lallabaa giyagee bari giddon ‘zirxxa’ giya wolqqaama qaalaa oyqqida paca qofa qasho. Zirxxa giyagee daroto issibaa mino kushiyan oyqqidi shiiqanawu bessiya polo ooso miishshata shiishhidi gelanawu koshshiya eqo xaphota essidi xaaxi waaxin kumanawu koshshiyabata ubbaa kunttidi booliman poliyoogaa bessiya qaala. Zirxxa giya qaalay dumma dumma sohuwan dumma dumma birshshettaa immanawu danddayees.  Wogga gateman /xam''an issibaa meqettaa menttidi shocikko zirxxi oottidi sakissidi dechchiis geetettees.
Maataa miizzawu gidiyagaa keena wogga qashuwa buuccidi ehiida uraa zirxxi oottidi buucciis geettees. Mittaa kawuwassi gidiyagaa qeridi soo gelissida asakka zirxxi oottidi qeriis gaanawu danddayettees. Yootetan cashshan qanggettan haasayan xaphuwa qanxxidi sakissidaagaakka zirxxi oottidi cayiis, qnggiis woykko haasayiis giidi qonccissiyoogee ‘zirxxa’ giya qaalaa birshshettaa eqqiyosan eqqiyosan dumma dumma qonccettaa immanaadan oottees. Ha sohuwankka zirxxa giya qaalay oyqqiyo birshshettay haasayiyagee A haasaya ezggiyagaakko mooyissiya miishshata-lo''o qaalaa dooruwa, baaso cenggurssaa go'etaa, kawushsha huuphe yohuwa dooruwa, koshshiya bolla kifiletu qaattaanne h.h.malatiyabata-kuntti go'ettidi kiitay tishshi giidi qonccanaadan oottidi aattikko woykko haasayikko zirxxi oottidi haasayiis geettees. Hegaadankka ezggiya citaa yaraykka issoy issuwa qofan maayettidi gaytettaa medhdhanawu ezggiyo wode aybi naagettiyakko leemisuwassi hara qofa wozanaappe diggirggiyoogaa, matan erabbashiyabaappe haakki uttiyogaa, ooratta qaalata mali aadhdhiyogaa, siyettiyabata bari era zuussaara walakki birshshiyogaa, huuphe kiitan wudiyogaa giigissi ezggikko zirxxi oottidi ezggiis geettees. Simi hageeti paatetti xeelettiyo wode eta kuntti oyqqida ezggo gidin haasayay zirxxa giidi kuuyanawu ufayssees.
Oosuwa 2.2:  kaallidi shiiqiya oyshaassi bessiya zaaruwa immite.
Laallabay ha qonccissidobaappe kareera corabaa oyqqana danddayiyogaa qoppite. Nu asay garan gezziyan lallabiiddi hachchi gattido cora mayzza lallaba seerati kifile giddon denddikko gida hanotan maaddana danddayoosona. Hegaassi:
Ane inttekka intte laggetuura gididi zirxxa haasaya  gaytettan gujettanawu koshshees giyobaa maxi  shiishshidi gujjite.
_________________________________________________________________________________________________________________________________________________________________________________________________________________________________
  1.3. Zirxxa Lallabaa eray tamaaretussi koshshiyo gaasotaanne hanotaa.
Zirxxa Lallabaay tamaaretussi daro gaasuwan koshshiyo hanotati keehippe daro. 
Oosuwa 3.1: Garssaara imettida oyshata zaara. 
1.  Lallabaay tamaare naatussi aybaa maaddii?
___________________________________________________________________________
----------------------------------------------------------------------------------------------------------------
2. Haasayan gayttiyogaa luxiyageeti tamaarennan eranawu danddayokkonaa?
_________________________________________________________________________________________________________________________________________________________________________________________________________________________________
3. Koyro doonan luxiyageeti Lallabaa tamaaranawu aybissi koshshii?
__________________________________________________________________________________________________________________________________________________________________________________________________________
4. Ezggiya citay (guugay) maayettawu maaddiya oosota polanaadan naagettii?
________________________________________________________________________________________________________________________________________________________________________________________________________________________________
 5.   Aybissi? Gaasuwa aahuwan qonccissa
_________________________________________________________________________________________________________________________________________________________________________________________________________________________________
Haasayan gayttiyoogee ayaba asinne bari huuphiyan simerettiya qofaa xaafo nabbabo eran keten''iyoogaa koshshennan yedan qonccissidi yootanaadan gita go'aa immees. Ha ogiyan doona pogidi doona cenggurssa kessidi go'ettana danddayiya cimay naatoy, maccay attumay, am''ee pootee ubbay zawi baynnan qofaa qonccissanawu danddayees.  Ha huuphe yohuwa nuuni kfiliyan tamaarissiyo naatukko ehiidi xeelliyo wode tamaare naati banttawu de'iya qofa denttidi palamettidi haasayi maayettidi meeziya demmanaadan ottees. Asttamaareeti kifiliyan immiyo qofa yuushuwan banttawu siyettiyaba kessi qonccissidi era kuuranawu yedhdhi eqqidi maaddees.  Eta zuussaa dumma dummatettaadan heeraappe heeran shuchchaappe shuchchan allaanaappe allaanan moottaappe moottan manttiyappe manttiyan de'iya wogaa duussaa muussaa ushshaa ammanuwanne xeelaa xeelliyagan de'iya dummatettanne misetettaa tobbanawunne shaakkidi eranawu go'ettiyoy ha hiillaa gidiyoogee oossikka qoncce.  Beni wode asay xaafoynne nabbaboynne de'iyoogee attoshin qofan wodhdhibeenna wodiyan buqurata yeletaappe yeletawu aattanawu haasayaa issi ogedan xeellidi go'ettoosona. Hegaa giyoogee haasa kushiyan oyqqanawu danddayenna buqurata leemisuwawu hayseta, qan''isheta, leemiso haasayata, laatettiya miishshata h.h.malatiyabata haasayan aattoosona giyoogaa.
 Ha''i wodiyankka naati haasayiyoobaa ubbaa barinan ammanettidi polanaadan xalissiyay timirtte keettan Lallabaa timirttiya. 
Hagaa xeelliyagan daro asy Lallabaa eranawu tamaaro ay koshshii giidi palamettoosona. Eti giyoogaadan haasayan gayttanawu tamaaro koshshenna giidi aggi aggiyakko saynise ogiyan paatettidi dumma dumma hiillata go'ettidi haasayidi ammanttiyo, palamettidi gelissiyonne miccidi bessiyo qofa haasayan aattanawu ooninne danddayenna. Haasayanne ezzggo kaaletotanne zirxxa ogetun zemppidi qofa puulayidi pinttanawu suure polisiyan keten''idi maara siilabasiyappe pulttidi huuphiya ginbbiya timirttee atto geennaba.
Koyro doonaana gidikkokka haasayan gaytettiyoogaa saynise wogaa kaallidi polanawu micettida timirttiya kaalliyoogee dooroy baynna oge. Ha wontta qommon Lallabaa ogiya go'an qonccissidoogee woykko doonaa haarida ooninne haasayan gayttana danddayees giidoogee xaafuwaranne nabbabuwara geeddarissiyo immiyo go'aa bessiya hanotappe attin timirtte koshshenna giyo eqo gidenna. Zammaana era aassidi maaray mankkay de'iyo hanotan qofaa woykko kiitaa suure kasiya kaaluwan macaran macaran hittifiridi qonccissanawu ay doona gidikkokka tamaariyoogee keehippe daro lo''o. 
Hagaa loytti qonccissiyo wode beni wodiyan haasayan laataa yeletaappe yeletawu aattida nu aawati ha qommon qonccida karddiqa qofaassi (logical orders), kasiya kaaluwassi, zammana naqaashaassinne saynise wogaassi keehippe un''ettidi gidenna. Bantta doonaappe pulttiya qaalan guuggiyappe gum''ettidi kiyiya qofata happi oottidi qonccissiyogaappe attin paatti xeellidi minonne lefa miyyee awugee giidi hagaa haasayikko aybaa kaalettanee haasayana xayikko aybi paccanee giyo gelaa kessaa giddo gelidi qonccissidobi hegaadan darenna.
Ezggiya uray woykko citay (guugay) kka maayettay merettanaadan kaa'iyo beeray haasayiyagaappe guuxxenna. Aybissi giikko haasayay ezgguwappe qassi ezggoykka haasayaappe shaakettidi shemppuwaara de'anawu danddayokkona. Haasayettiyabay woykko haasayan aadhdhiya kiitay sa'an gukkennaadaaninne kiitay zuubbarennan birshshettaa immidi yaa haa ekkidi immidi maayettanawu ezggiyagee (gugay) keehippe beegottidi tishshatettan kaallana koshshees. Gaasoykka meetee polettiyode lallabaawaynne gugay aadhdhiya kiitaa bolli kumetta maayettaa medhdhana xayikko meetee polettiis gaanaassi danddayettenna gishaha.

Oosuwa 3.2 
1.	Intte qoppi ekkin lallabaa luxiyogee awun awudde polettiyakkonne koshshiyo gaastay aybakko gujjidi qonccissite.
_________________________________________________________________________________________________________________________________________________________________________________________________________________________________
2.	Qommoora qonccida qofaappe denddidi A go”aakka hetidi shiishshite
________________________________________________________________________________________________________________________________________________________________________________________________________________________
1.4.  Suurenne zirxxa Lallabaa xeelliyagan  oosanchchatu ammanuwa/xeelaa.
Suurenne zirxxa Lallabaay koshshiyoy timirtte keettan tamaariya naatu xallawu woykko tamaarissiya asttamaaretu xallawu gidennaagee oossikka keehippe qoncce. Daro duussanne oosotu macaran de'iya oosanchchatussikka xaafuwappe hara dooroy haasayn gayttidi qofaa laamerettidi oosuwa heeran woykko keettan lo''o ayyaana/ carkkuwa medhdhiyooga. 
Oosuwa 3.1: Kaalliya oyshshata citan haasayidi zaarite.
1.	Lallabay asa naatu duussan issippetettaa duussaassi baaso gidiyogee erettidabaa. Hegaa gishshawu asa naati galla galla peeshshan poliyo oosoti ubbay lallaban oottiyo meetiyan maayettiyogan pliybata gidiygaa cora pilggettati qonccissoosona.
Ha qfaappe denddada dumma dumma ooso keettan lallabay  koshshiyo hanota loytta paattada qonccissa.
____________________________________________________________________________________________________________________________________________________________________________________________________________________________________________________________________________________________________________
2. Hara heeran woykko duussa macaran haasayan gayttidi maayettiyoogee keehippe koshshiiyye?
_________________________________________________________________________________________________________________________________________________________________________________________________________________________________
3. Haasayi xayikko duussay meto giyoogaa woqqa keenaa ammanay?
_________________________________________________________________________________________________________________________________________________________________________________________________________________________________
3.	Lallaba hiillay meetiya polanawu baaso giya qofaa hetada shiishsha
________________________________________________________________________________________________________________________________________________________________________________________________________________________
Pa	Qofaa	Qiibaa maayaas	Maayaas	Keehi mayaas	Maayikke 	Mule maayikke
1	Ooso keettan haasayidi maayettiyoogee lo''o murutaa immees					
2	Haasayana xayiyakkokka issoy issuwara maayettiyogee attenna					
3	Haasayan gayttidi maayettiyogee asa gididi meretta ubbawu danddayettiyaba					
4	Daroti haasayan gayttidi maayettiyogee timirtte xallan beettiya era goosona					
5	Ayba gidiyakkonne haasayan gayttennan qofaa suure qonccissanawunne maayettaa medhdhanawu danddayettenna					
6	Beni asay ubbay Lallabaa suure polenna
					
7	Duude asaa maayettay oogaaranne gayttenna suure gaytettaa medhdhees					
8	Haasayan gayttidi mayettiyoogaa tamaariyogee saynise ogiya go'ettanaadan maaddees.					
9	Naati haraara gayttennan diccikko maayetta eray keehi aakkees					

Oosanchchatinne hara hara duussaa macaran de'iya asati haasayan gayttidi maayettaa xeelliyagan wottiyo qofata intte waati xeelliyakko koshshiyoogaadan zaaruwa immidi qonccissite. 
Tamaare keettay issi citan woykko isttaafiyan oottiya cora asaa shiishshi oyqqiya keetta. Ha issi citan gididi issi sintta qofaa gophphidi zagetti zuubbarssi baynnan oottiya asati asttamaariyape biidi deletteriya gujjidi ayso oosanchchata shiishshi oyqqidi qaaxxiya citay bantta oosuwa hoolliya shocanaadan haasayan maayettoosona. Koyro bari huuphiyawu he citaassi halchchoynne sintta qofay issuwa gidiyogaa eriyoy haasayan gayttidi maayettiyoogaana. Timirtte oosoy hara ubbaappe dummatidi beettiyoy maayetta ooso gidiyogee geeshsha gidiyo gishshawu astluxiyageeti duge tamaaretuura pude bantta gadaawaara gede qassi bantta miiriyara woykko ooso laggetuura gayttidi maayettiyoogee oosuwan lo''o ayfiya ayfissanawu dooroy baynna miishsha. Hegaa gishshawu ubbaykka go'ettanaagee attennaba. 
Timirtte keettaa gadaaway soonne kare woykko timirtte keetta giddonne timirtte keettaappe kare oosuwa poliyoy lo''onne zirxxa maayettay de'iina. Halchchuwa pude dugenne gede qonccissiyo hemetay ubbay haasayidi erissiyo yotettidi ammanttiyo bilaa koshshiyo gishshawu haasayan maayettiyogee awaaninne asaa hemetaappe woykko tangguwappe duuxxennaba.
Hara ooso keettan leemisuwassi xoqqa ayso keettatun zoreta keettan heeraa ayssiyagaappe shuchchaa, shuchchaappe allaanaa allaanaappekka moottaa aysssiya asaa kifilee usakka haasayan gayttiyo bilay xayikko koyrokka doorettokkonanne dooruwawukka shiiqokkona. Aybissi giikko ha heeran haasayan gayttidi maayettiyo eeshshay harasaappe keehi dummati ekkiyoogaa. Hegaa gishshawu dosin ixxinkka haasayan gayttidi maayettiyoogee kaa'iyo beeray daro wolqqaama.
Asaa naati asa gididi merettido wodiyaasappe simmin hachchi hachchi bantta de'uwassi koshshiyabaa, miyobaa uyiyoobaa, maayiyoobaa gixxiyoobaa, harggiyoogaa paxiyogaanne dicciyoogaa guuxxiyoogaa bantta heeran de'iya asaara haasayidi qonccissiyobay yootidi ammanttiyoobay issippe merettidaba malatiya dola mereta imota. Hegaappe denddidaagan tamaaridi saynise ogiyan qonccisso gidin coo meeziyan mereta demo gidinkka haasayan gayttiyoogaa duussaassi gelo pengge oottidi go'etteettees.
Haasayan gayttiyoogee duussaassi gophphe giidi ammanaadan oottiyabati ha nuuni wontta qommon qonccissidoogaa ubbaa gujji oyqqidi darobati de'oosona. Gidikkokka hegeeta polo hemetaa giddo gelidi oosuwan qonccissiyo wode qorin wuroosonappe attin ha''i istta naa''a giini wuriyaba gidenna gishshawu hageeta giidi qoodi zawayanawu xalokko.Haasayana xayikko malaataa go'ettidi gayttana danddayokko giya oyshay denddanawu danddayees. Hegaa gidikonne nuuni keehippe tobbiiddi de'iyoy xuufiyappe kareera gayttidi maayettiyo ogiya gidiyo gishshawu malaatan gayttiyoogeekka maayettaa bari giddon haphphi oyqqiya gidikko haasayadan xeelettees. Y	aatiyo gishshawu haasayaappe shaakkidi qizaggidi wottiyo gaasoy baawa.  
Xaaxi waaxiyo wode ha shemppuwan haasayan gayttidi maayettiyogee aybee giyagaassi birshshettaappe doommidi zirxxa haasayan gayttidi maayettiyogaara aadhdhidi zirxxa haasayan gayttidi maayettiyogee tamaaretussi koshshiyo gaasota ekkidi zirxxa haasayan gayttidi maayettiyogan oosanchchatunne hara go'ettiyageetu xeelaa wurssidi be'anawu malida. 
Oosuwa 3.2: Intte tamaaridobaa baaso oottidi kaalliya oyshata zaarite.
1. Lallabaa giyoogaa birshshettaa paattada bessa.
_________________________________________________________________________________________________________________________________________________________________________________________________________________________________
2. Lallabaa zirxxa giissiyabi aybee aybee?
_________________________________________________________________________________________________________________________________________________________________________________________________________________________________
3. Zirxxa haasayan gayttiyogee tamaaretussi koshshiyo hanotaa paattada qonccissa 
    simada ne zaaruwa hara ne laggiyagaara geeddarssa. Wurssettan naa''aappe    
    gum''idoogaa kifiliya tamaaretussinne ne asttamaariyassi geeshshan qonccissa
____________________________________________________________________________________________________________________________________________________________________________________________________________________________________________________________________________________________________________

4.	Lallabaay duussa macaratun  gelidi maaddees giyogee woygiyogee?
_________________________________________________________________________________________________________________________________________________________________________________________________________________________________

5.	Lallabaassi xaaxi waaxin de’iyaa kandduwa neessi gelidaagaadan aahuwan hetada qonccissa. 
________________________________________________________________________________________________________________________________________________________________________________________________________________________________________________________________________________________________


 
NAA'ANTTO SHEMPPUWA
Peeshshan Go'ettiyo Wolayttattuwa
Ha shemppuwa Sintta qofaa: 
Hagaa shemppuwa tamaaridi wurssidi luxiyageeti:
?	Lallabaan doonaa go'a shaakkidi yootoosona.
?	Lallabaassi doonay immiyo peeriya eroosona.
2.1. Wolayttatto Doonaa Go'aa
Maayetta Wolayttattuwa: Ha qaalay “maayetta wolayttattuwa” giyogee sitti oottidi bessiyoy nuuni hachchi hachchi hara asaara doonaa go'aa ekkidi zirxxi oottidi gayttanaadan maaddiya doonaa woykko xunttan xeelliyo wode doonaa qaalata bessees.
Oosuwa 1: Kaalliya oyshata huuphe yohuwaara gayttiya hanotan  			   zaara. 
1. Maayetta wolayttattuwa qaalata eesuwan eesuwan go'ettiyogeeta qora kessada xaafa.
_________________________________________________________________________________________________________________________________________________________________________________________________________________________________
2. Ha qaalata woykko doonaa macarata haratuppe dummayiyabi aybee?
_________________________________________________________________________________________________________________________________________________________________________________________________________________________________
Yaatin doonaa go'aa giyogee aybee?  
Doonaa go'aa giyogee issibaa haasayan woykko xaafuwan qonccissidi maayettanawu de'iya sintta qofaa hoolliya shocanawu go'ettiyo qaalaa, paca qofa qashuwa, sima qofa qashuwanne hegeeta malatiya doonaa macarata bessiya hanotaa. Hagee daro wode haasayan gayttiyo wode immiyo go'ay baqqees.
Hagaassi de'iya doonaa go'aa macaraappe amarida leemisoti:
?	Issi uray dosiyobaanne ixxiyobaa oychchiyogaa.
?	Issi nuna maaddida uraa galatiyogaa.
?	Namisettiyo wode qumaa oychchiyoogaa.
?	Ogee xayiyo wode oychchiyogaa.
?	Oychchiyoobaa zaariyoogaa
?	Heeraa geeshshatettaa naaganaadan yootiyogaa.
?	Ooratta qofa qonccissiyo wode go'ettiyogaa.
Hageeta doonan oysha malaataa go'ettidi be'oos.
a. Hay tana Woosa keettaa awuura efiyakko bessuutee?
b. Ha sooni miyobi de'ikko tana miza.
c. Timirtte keettaappe ta na'aa ehuutee?
d. Maattaa dosayiyye Eess dosay?
Hageeti ubbatikka aattiyo kiitay de'ees. Koyro oyshaa oychchiyagee bantta heeran woykko bari doonan de'iya bonchchuwa qonccissiyo wogaa go'ettiyoogaa bessees. Kaalliyagee qassi issi uray bari giddon siyettiya qumaa koshshaa woykko namisaa kallanawu aattiyo kiita mala qofa gidishin wurssettan de'iya naa''ati qassi hara uray koyyiyobaanne koyyikko oottiyobaa woykko poliyobaa siyanawunne eranawu shiiqiya oysha. Koyro oyshaa xeelliyo wode haasayiyaga doonaa wogaa bessees giyogee ashkketettaanne bonchchotettaa bessiya doonaa qaalata go'ettidi haasayiyogaa giyogaa. 
Hageetuppekka hara qonccetta bessiya doonaa go'ati de'oosona. Leemisuwassi asay issoy issuwa shoobbanawu kaalliyageetuppe issuwa go'ettees giyogee doonaa go'aa macaraappe issuwa gaanawu danddayettees.
a. Hachchi laaxaa tanaara maasa.
b. Hayyanaa hachchi galla Qeeraa taayyo naatu qaxxaray de'iyagan beettada    
    ufayssaa tanaara shaakkarkkii.  
c. Omarssa tukkiya issippe uyanawu taakko yuutee?
Hageetuppe koyro shoobetta qofa qashoy keehippe mata dabbo woykko lagge gididi issippe wodiya aattiya asawu shiiqiyaba.
Naa'anttoy qassi issi eriyo asa gididi dabbota birooni minttidi koshiya gaytotettaa medhdhanawu shiiqiyaba gididi heezzanttoy qassi hegaa keena mata gidikkonne uloy keehippe payyenna urawu woykko laggiyawu shiiqiya shoobetta oysha. Hegaa giyogee doonaa go'ay qonccissiyogee kiitaa aato xalla gidennan de'ishin haasayiya asaa giddon de'iya matatettaanne haahotettaa, dabbotettaanne allagatettaa, laggetettaanne imattatettaa, saaphotettaanne laggetettaa h.h. malatiyabata xaaxi waaxidi yootees giyogaa. Hegeekka laggetettan (informal) nne saaphotettan (formal) polettoosona. Ha qommoogeetuppe nuuni go'ettiyoy awugaanne gido haasayiya uray kaalliya oyddu allaalleta bari kahaa giddon oyqqana koshshees. Hegeetikka:
a. Awunddiya (awudenne awun) / setting/-awun haasayiyakko nne awude   
                       haasayiyakko bessees.
b. Huuphe yohuwa (topic)- aybaa xeelliyagan haasayiyakko tillissidi bessanawu    
                          maaddees.
c. Peeshsha gaytotettaa ( social r/ship)- oonaara haasayiyakko qonccissees.
d. Xeelaa (attitude)- huuphe yohuwa xeelliyaga woykko ezggiyagaa (guuga)  
      xeelliyagan de'iya ammanoy woykko xeelay ayba malatiyakko bessees.
Hageeti oydday issippe gayttidi walakettidi nuuni haasayiyo ogiya mixxi oottidi bessoosona.
Oosuwa 2: Kaalliya oyshata loytta akeekada zaara.
1.	 Neeni nenaara takkida mata laggiyara haasayiyo wode neeni go'ettiyo ogee laggetettaa bessiya hanotaaneeyye saaphotettaa bessiyaagaanee?     Aybissi?
______________________________________________________________________________________________________________________________________________________________________________________________________________________________________________________________________________________________________________________________________________________________________________________
2.	 Qommon go'ettido oyddu allaalleta kunttidi haasayoogee kiitaa aatiuwan kaa'iyo beeraa qonccissa.
_________________________________________________________________________________________________________________________________________________________________________________________________________________________________
3.	Go'ettana xayikko merettiya metoy aybee?
____________________________________________________________________________________________________________________________________________________________________________________________________________________________________________________________________________________________________________
Ha garssa zaray qommo oyddu allaalleti waanidi heezzu kiita aato wogatuura maayettiyakkonne awun awun woykko awude awude go'ettiya bessees.
	Laggetettaa	Gidduwa	Saaphotetta
Awunddiya	Quma keettan, giya taran, ushsha keettan, h.h.malatiyasan	Kaame eqqiyosan, suyqiyan, h.h.m sohan	Ooso keetta gadaawaa beeruwan, keehippe bonchcho shiiquwan
Huuphe yohuwa	Kuwaasiya kaa'iyosan, diraaman, h.h.m	Carkkuwabaa haasayiyo wode, manddaraabaa haasayishin, hhm
	Ooso allaalliya haasayiyo wode, xoqqa gadaawaara gayttiyo wode h.h.m
Peeshsha gaytotettaa	Laggiyara, ishaara michcheera woykko dabbuwara h.h.m 	Mata imattaara, takisiya laaggiyagaara h.h.m	Timirtte macaraa gadaawara, bayra miiriyara, cima asaara,h.h.m
Xeelaa	Pashkka asaara, kifile laggiyara gayttiyo wode go'ettiyogaa	Kawushshan siyettiya suuppabata qoccissuwa…	Keehippe wudabaanne qum''idi siyettiyabaa qonccissuwa…
Doonaa qaalata	Galatoos….	Xoossi immo, Keehippe galatays…	Woygada galatanaakko erikke, Xoossi kehabaa immo, Qoppidobaa ubba I giigisso.


Guuttara doonaa go'aa giddon nuuni be'anaageeti kaaliyageeta.
?	Sarotaa (greeting)
?	Issoy issuwaara (imattaara) erettiyogaa (introducing oneself)
?	Issi asa harawu (imattawu) erissiyogaa (introducing others)
?	Shaakettiyogaa (departing or farewell/ taking leave)
?	Haraassi lo'obaa amottiyogaa (wishing others on various ocasionas)
?	Galatiyogaanne galataassi zaaruwa immiyogaa (thanking & responding for thanking)
?	Anjjuwa  (congratulation)
?	Maarotettaa woossiyogaa (regretting)
?	Maaduwa oychchiyogaanne immiyogaa (offering & asking for help)
?	Bari koshshaa qonccissiyogaa (expressing likes & dislikes)
2.1.1.	Sarotaa (Greeting)
Sarotay asaa naatu peeshshan woykko issipetettaa duussan gaytotettaa medhdhanawu koyro penggiya. Hegaa giyogee asay issoy issuwara gayttiyo wode erettiyaba gidin erettena asa gidin koyro doonaa pogidi gelodan go'ettiyoy sarotaa qaalaa. Hegeekka doonaa go'aa macarappe issuwa. Sarotay issipetettaa duussawu pengge geetettido gaasoy ay asinne haasayaa sarotennan doommenna gishshataassa. 
Sarotaa naa''u gophphiyan-saaphonne laggetettaa ogiyan shaakkidi waati shiiqiyakko xadeera imettida leemisuwan xeella.
2.1.1.1. Laggetetta shiiquwa ( Informal approach)
Hagaa mala shiiqoy daroto keehippe laggetiya, matattiya woykko naacettiyanne qilliicettiya asatu giddon go'ettees. Paranjjattuwan between intimate friends woykko Wolayttattuwan mata laggetu, issi keettaa astu, ishanttu woykko michchenttu, mata shoorotunne dabbotu giddon polettiya haasaya gaytettan milxxi giidi beettees.
Leemisuwa:
A.	Aymala:     Laa, Lo'oo Bakkaaloo?
	Soorata: Xoossay bonchchetto.
	Aymala: Ee, Godi galatetto, de'eettees.
	Soorata: Duussay moonnaqa Mayraami care gidennee. 
B.	Banqqato: Bii, Anqqaree waanay?
 	Anqqaro: Hanno be'ikkii tuuxu giyaro?
	Banqqato: Taanikka nena odu gaada gaysittenne, erays gidikkinaa.
	Anqqaro: Simi neeni be'iyogaa mala gidennee.
Ooosuwa 3: Ane neeppekka naachchanne laggetettaa shiiquwan issi yootetuwa (Dialogue) xaafada ne laggiyara be'a 	immada kifiliyawu nabbaba.
______________________________________________________________________________________________________________________________________________________________________________________________________________________________________________________________________________________________________

2.1.1.2. Saapho shiiquwa (Formal Approach)
Saapho  shiiquwa giyogee sarotiyo woykko gayttidi haasayiya asi issippe takkida asa gidikkonne bariyan bayra, bonchchuwan xoqqa, aysso keettaa gadaawa, woykko timirttiyan xoqqa gidiyogaa naacanawu qilliicanawu deexxiya urakko shiiqiyogaa bessees. 
Qassi ubbakka erettenna asa hachchi biron erettanawu doommiya asa gidikkokka hagaa mala shiiquwa go'etteettees.
Leemisuwa:
A.	Bantteero: Daanna Gaadanna, Saro aqidetii?
	 Daanna Gaadanna: Lo''o, ta na'awu Xoossaa wolqqan.Neeni lo''o de'ay?
	 Bantteera: Taani lo''o ta Godaa wolqqan. Waaneeti awu biiddi de'eetii?	
Daanna Gaadanna: Hanniira xade baggi gakkidi yaana giidi boos.
B.  Maatafo: Lo''o aqidetii, Godentto?
	Godattiyo Malalo:Lo''o Godaa gitaa wolqqan. Neeni ayba mala aqadii?
	Maatafo: Keehippe lo''o Xoossaa woqqan. Iniiro woygidetii?
	Godattiyo Malalo: Hegee tawu guutta injjetennan ixxiini simmada be'ana 				        gaada agga aggaasishin ha''i naata haa yeddikki. 
	Maatafo: Ero! yaanikko taani simmada Matooro kiittana.
	God. Malalo: Ero, ta na'iya. Saro pe'a.
Oosuwa 4: Ha qommon be'idoogaa mala saapho sarotaa naa''aa xaaxada bessa. 
A.	Saapho sarotaa 
________________________________________________________________________________________________________________________________________________________________________________________________________________________
B.	Saapho sarotaa
________________________________________________________________________________________________________________________________________________________________________________________________________________________									
2.1.2.  Issoy issuwaara (imattaara) erettiyogaa (introducing oneself) 
Issoy issuwaara erettiyoogee beniisappe meezetidanne asa duussan beettiya maayetta duussaassi pengge gidiya miishsha. Asay issoy issuwara erettennaakko isspetettaa duussay laggetettay siiqotettaynne dumma maadoy beettennan agganawu danddayees. Asaa eretay issipetettay aakkanaadan duussay peeshshay ufayssiyaba gidanaadaaninne de'oy kawuyyidi sinttawu sugettanaadan oottees.	 Siiqoy minnidi morkketettay lee'anaadaninne asay mata xalaalan gidennan haahuwan de'iyagaarakka laamotidi gaytettanaadan ogiya doyees. Yaatiyo gishshawu eretay metootiyo wode miyye gidanawu, tuggatiyo wode kaafanawunne issipetettaa duussay gediya mintti eqqidi yeletaappe yeletawu aaxxanaadankka keehippe wolqqaama beeraa kaa'ees.  
Ha eretaassi leemiso gidiya gelo yootetuwa (dialogue) hagaappe garssaara loyttada xeella. 
Leemisuwa:
A.	Boochcha: Lo''uwan aqidetii imattawu,
 	Baatisa: Ayba malee, ta ishawu?
	Boochcha: Erettanawu koyyaasishin, Ta sunttay Boochcha geetettees.
	Baatisa: Ero, ta ishawu, Taani Baatiso geetettays.
	Boochcha: Baatiso, hashshu saro yaasa.
	Baatisa: Boochcho, hashshu giyobaa ekka, neeni awu heera asee?
	Boochcha: Taagee Hobbichcha Baddaa heera, neegeeshin?
	Baatisa: Taani yiidosay Bolooso Bombbe.
Oosuwa 5: Ane neenikka hagaa mala yootetuwa medhdhada bessa.
_________________________________________________________________________________________________________________________________________________________________________________________________________________________________

2.1.3. Issi asa harawu (imattawu) erissiyogaa (introducing others)
Oosuwa 3: Kaalliya oyshata zaara.
1.	Intte de'o layttan intte eriyo asa haraayyo erissi ereetii? _______. Ee/Akkay 
2.	Akkay giya zaaruwa immikko gaasoy aybee
____________________________________________________________________________________________________________________________________________________________________________________________________________________________________________________________________________
3.	Ee giya zaaruwa immikko waatidi erisseetii? Woygidi erisseetii? 
______________________________________________________________________________________________________________________________________________________
4.	 Erissuwa koyro ooni waatidi doommii?
_________________________________________________________________________________________________________________________________________________________________________________________________________________________________
Hagee naa''u laggetuppe woykko uraappe issoy bari eriyo hara laggiya/dabbuwa kase erettibeennaagawu erissiyoogaa bessees. Daro ogiyan polettana danddayees gidikkonne koyro beeraa ka'iyay naa''aakka eriya uraa. 
Leemisuwa:
Kaatara:	Ayba mala aqadii, Ballanggo. Nena ta siiqo dabbuwa Kobootoora 			erisso? Kobootoy ta aaye ishaa Jarssa na'aa. Ha''i baalaa nunaara 			bonchchana giidi Pullaasappe zino yiis. I oottiyosay Daamoota Pullaasa 		allaanaa Xifate keettaana.
Ballangga: Hashshu saro yaadasa Kobootoo, ayba malee neeni ? Taani Ballanggossi maallado lagge. Taani oottiyo sohoy Daamoota Gaale Allaana Abbiya kunttiya X/ keettaana.
Koboota:	Hashshu saro gam''adasa Ballanggoo, lo''o Xoossaa gitaa wolqqan. 			Neeninne neessa giidobay ubbay payee? Taani hagaan ta aawaa 			michchee na'aara baalaa daroto issippe bonchchiyo gishshawu hagawu yaas.
Ballangga:Ero tai shay, nuuni erettidoogee tana keehippe ufayssiis, baalaa issippe 		gididi kaa'iiddi ufyttiddi aattana. 
Koboota:	Taanikka keehi ufayttaasi, baalay aadhdhana gakkanaashin issippe 			kaa'ana. Maadettidi oottiyobay de'ikkokka zorettidi giniyabaa kuuyana.
Ballangga:Ero ane Kaataaro, simi immattaa loytti kaassidi shoobbiyoogee woga 		shin issi hara uraara keeroy de'iyo gishshawu taani baana intte kaa'ite.  		Omarssan sooni naagana xayoppite. Saro pe'ite.
Kaatara/Koboota: Gayttana, Saro pe'a. 
Ha yootetuwan Kaataaroy bari aayee ishaa Koboota bari laggiya Ballanggossi erissishin be'ida. Haasayaappe akeekiyogaadan gidikko kaataaroy bari laggiya Ballabggoora aaye ishaa na'aa Kobootoora erettees. Kobootoy qassi awaa michchee na'aa Kaataaro xallaara erettees. Yaatiyo gishshawu naa''aa eriya Kaataaroy koyrottidi erissuwa doommees.
Oosuwa 5: Kaalliya oyshaa aahuwan zaara.  
Ane inttekka heezza heezza gididi qommo yootetuwan gelanawu bessishin gelibeennabaa gelissidi qassi gelanawu bessennan gelidabay de'ikko kessidi gita yootetuwa suure oosuwan beessi simmidi xaafidi kifiliya tamaaretussi nabbabite. Ha osuwan akeekana bessiyaabay yootetoy kunttana bessiyo cora mahati de’iyogaa akeekidi he mahata kahan wottidi lallabaassi haniya injje yootetuwa giigissiyogaa.
  Hassayissuwa: Ha kaalliya oosuwa xeelliyaagan mahati kaa’iyo beeraa keehin akeeka.


Ha heezzaa citan yurppetidi tobbidi maayettidi giigissiyo yootetoy kifiliya luxanchchatussi modele gidanaadan qoppidi oottite.
__________________________________________________________________________________________________________________________________________________________________________________________________________________________________
2.1.4. Shaakettiyogaa (departing or farewell/ taking leave)
Shaakettiyogaa giyogee naa''u asati woykko naa''u citati kaa'iiddi ixxikko tobbiiddi gam''I simmidi shaakettiiddi woykko laalettiiddi issoy issuwassi aattiyo shaaketo qaalaa.  Hagee koyro sarotan dommidi wurssettankka sarota mala qaalatun, paca qofa qashotun woykko qofa qashotun xaaxi waaxettees.
Leemisuwa:
	Kuutafa:	Lo''uwan aqidetii imattawu,
 	Halaala: 	Ayba malee, ta ishawu?
	Kuutafa: 	Erettanawu koyyaasishin, Ta sunttay Kuutafa geetettees.
	Halaala: 	Ero, ta ishawu, Taani Halaala geetettays.
	Kuutafa: 	Halaala, hashshu saro yaasa.
	Halaala: 	Kuutafo, hashshu giyobaa ekka, neeni awu heera asee?
	Kuutafa: 	Taagee Hobbichcha Baddaa heera, neegeeshin?
	Halaala:	Taani yiidosay Bolooso Bombbe.
	Kuutafa:	Sooddoy waanii neeyyo?
	Halaala:	Sooddoy keehippe diccidaagaa be'ays. Keehi maalaaliyaba, 	hachchi naa''u layttaa giddon taani yiyo wode urqqay 				qaattennashin ha wodiyan daro laamee yiis. Neeyooshin?
	Kuutafa:	Taayyookka daro laamee beettees. 
      Halaala: Ero ane simmidi gayttana, 			
      Kuutafa: Saruwan de'a.
	Halaala: Ero saro pe'a.
	Oosuwa 4: 
Ane intteppekka issi yootetuwa xafidi wurssettan lo''o shaahettiyo qaalata go'ettite.
_________________________________________________________________________________________________________________________________________________________________________________________________________________________________

2.1.5. Haraassi lo'obaa amottiyogaa (wishing others on various ocasionas)
Haraassi lo''obaa amottiyogee issipetettaa duussan asay issoy issuwassi de'iya suure qofaa bessiyaba. Hegeekka doonaa go'aa macaratuppe issuwa gidiya qaalaa woykko paca qofa qashuwanne qofa qashuwa go'ettidi polettees. Leemisuwassi: Xoossi neenaara de'o, Lo''obay gaytto, neeyyo ushachcho,..h.h. malatiyageeta oyqqees. Hegeeta dumma dumma de'onne ooso macaran shaakkidi xeellanawu danddayettees.
Leemisuwassi giyaa biya asaassi lo'oobaa amottiiddi giyay qoncco, zal''ee qoncco, giyay ushachch, giyay al''o-bayzzanawu biya uraassi, giyay hirayso-shammana biya uraassi geettees.
Shankkawu biya urawu lo''obaa amottiya uray woray shuggo, do'ay goynno, ushachcho gees. Timirttiyawu biya uraa timirttee gelo giidi hara macaratuunikka eta equwaaranne geluwara biya qaalata, paca qofa qashota woykko qofa qshota go'ettidi amuwa qonccisseettees.
Leemisuwass:
	 Gontta:	Lo''uwan aqidetii Geeraaro,
 	Geeraara: 	Ayba malee, ta ishawu Geeraaro?
	Gontta: 	Awu giya baanawu caanadii?
	Geeraara: 	Bodditte Masqqaynno baana gaada caanays.
	Gontta: 	Baqulo Saynnoppe lo''anddeeshsha?
	Geeraara: 	Erikke taanikka yaagada qoppaysishin I waananaakko.
	Gontta: 	Taagee yenjjeeloy Baqulo Saynnon lo''o geettees. Hegaa siyada 			yaa bays.
	Geeraara: 	Ane taani caanaas. Lo''o pe'a. 
	Gontta:	Eero ta ishawu saro pe'a. Giyay qoncco.
	Geeraara:	Eeno neeyyookka ushachcho.
Oosuwa 5: Kaalliya oyshaa suure nabbabada zaara.
1.	Ha qommoora shiiqida yootetuwa yiggite
_________________________________________________________________________________________________________________________________________________________________________________________________________________________________
2.	Yootetuwa sarotaappe doommidi wurssettan lo''obaa amottidi amotidi gorddana gakkanaashin gujjiyobay de'ikko gujjidi xayssiyobay de'ikko hegaadan xayssidi haasayan sissi simmidi xaafite.
________________________________________________________________________________________________________________________________________________________________________________________________________________________________
2.1. 6. Galatiyoogaanne galataassi zaaruwa immiyogaa (thanking&    	        responding for thanking)
Issi uray haraa metootiyo wode maaddiyogeenne maaddida uraa galatiyogee issi doonaa wogatuppe woykko go'aappe issi macara gidyoogee keehippe geeshsha.
Hegaassikka nu doonan go'ettiyo qaalati, paca qofa qashoti woykko qofa qashoti Xoossi immo, dicca, dara, kehabaa immo…h.h.malatiyabata. Issi uray galatiyo wode galatettiya uray sirphphi giidi aggi be'enna ikka/akka bari baggaara zaaranawu besseesi giyobaa guyye zaarees. Zaarennan sirphphi giidi aggi aggikko he uray anjjoy I/A keehippe daafuridi demmidobaadan qoodiya ura woykko doonay sahuwaninne hara hanota haasayidi zaaranawu danddayenna asa gidanawu danddayees giidi kuuyeettees. Saro asa gidikko awudenne zaarennan aggi erenna.
Leemisuwaassi:
Anjjulla: Wotanggoo, neeni taayyo oottidobawu Xoossi immo gays.
Wotangga: Issippe immo. Aybi de'ees gaada gay? 
Ha yootetuwa koyroppe sarotan doommidi wurssiyo qaalan gorddanawu danddayetteesishin kaaseesappe hara leemisotun go'ettiiddi gam''ido gishshawu gidduwappe doomettiis. Intte gujjiyobaa gujjidi aassidi xaafite.
_________________________________________________________________________________________________________________________________________________________________________________________________________________________________2.1. 7.	Anjjuwa   (congratulation)
Anjjoy issipetettaa duussan peeshsha oosotuppe issuwa gididi issi ufayssiyabaa demmida uraa A/I ufayssaa shaakkanawu sissiyo wogaa giyoogaa. Hegaa giishin anjjuwassi go'ettiyo qaalata doonaappe demmiyo gishshawu doonaa go'aa macaraappe issuwa giidi qoodeettees. Anjjoy dumma dumma duussaa macaran dumma dumma hanotan beettees. Anjjoy qaxxarettidi woykko yelidi gacinniyo wode, tamaaridi wurssiyo wode, wodallay ekkiyonne geela'iya geliyo wodenne h.h.malatiyabatu ubbaa wode polettees.
Qaxxaerettida attuma asa anjjoy: Hashshu asi be'obaa be'asa, masunttay elle paxo, menttan danggarssan aatta..,h.h. gidishin macca naata gidikko hashshu asi be'obaa be'asa, kana kafo masuntta gido giini zaaroy qassi hashshu giyobaa ekka/ekkite, amin''i naa''aassi gidishin attuma asaa anjjuwa wode qassi ne na'i mentta danggarssa woro, dara/darite nne haratikka cima asati hiraagan eriyobati de'anawu danddayoosona. 
Leemisuwassi: Attuma asaa anjjiiddi
Anjjulla: Laa Allaaro, hashshu hashshu.
Allaara: Hashshu giyobaa ekka.
Anjjulla: Hashshu asi be'obaa be'asa.
Allaara: Hashshu giyobaa ekka.
Anjjulla: Masunttay elle paxo.
Allaara: Amin''i
Anjjulla: Menttan danggarssan aatta.
Allaara: Ne na'i mentta danggarssa woro
Anjjulla: Ero ane qaxxara bacaallan aatta.
Allaara: Eeno simi ijjinchchaa yedhdhada woyta
Anjjulla: ane simi gattidi besso
Allaara: Amin''i.   
       Ha''i wode polanawu daroppe digettiyaba gidikkonne kase I polettiyo wodiyan Macca asaa qaxxaraa wode qassi kaalliyagaadan anjjeettees.
Banqqato: Bii Kutuuree, hashshu hashshu.
Kutuuro: Hashshu giyobaa ekka.
Banqqato: Hashshu asi be'obaa be'asa.
Kutuuro: Hashshu giyobaa ekka.
Banqqato: Kana kafo masunttay gido.
Kutuuro: Amin''i
Banqqato: Awudee yaanin hagaa hanidoy? Taani hannin de'aydda 			siyabeekkettenne.
Kutuuro: Hegee zino aadhdhida Qeeraa gallassa.
Banqqato: Simi ane aayee kushiya birshsho.
Kutuuro: Amin''i

Hagaa mala asa naati galla galla peeshshan g’ettiy meete oosoti seeri baynnabaadan coo polettiygee aypiyan beettikkonne mino seeraa
Oosuwa 7 
Kaalliya oyshata maha.
A. Ane timirttiya wurssidi anjjettida asaa anjjuwa xeelliyagan issi 	yootetuwa medhdhidi bessite.
_________________________________________________________________________________________________________________________________________________________________________________________________________________________________

B. Macca asay yelin anjjiyogaa xeelliyagan qantta yootetuwa xaafidi bessite.
_________________________________________________________________________________________________________________________________________________________________________________________________________________________________________________________________________________________________________________________________________________________________________________
2.1. 8. Maarotettaa woossiyogaa (regretting)
Maarotettaa oychchiyogee woykko woossiyogee issipetettaa duussan nuuni nu laggiya, nu soo asaa woykko nu dabbuwa dumma dumma ogiyan naaqqiyo woykko qohuwa gattiyo wode poliyo sigeta oge. 
Maarotettaa oyshay sa'an asaa naatussi sauwan medhdhida Xoossaassa gidanawu danddayees.
 Doonaa aqotuppe issuwa gidiya doonaa go'an hageeta qommoora qonccidaageeta haasayidi issoy issuwaara maayettettees. Hageeta go'ettida giyoogee doonay immiyo go'aa macaraa metoy baynnan akeekida giyogaa. Issi doonaa qaalata go'ettiyo wurssetta sintta qofay issoy issuwaara haasayidi maayettiyogaa, wogaa qonccissiyogaa, buquraa yeletaappe yeletawu aattiyogaa, asaa giddo koshshaa qonccissiyogaa, heeraara moottaara sarotaa medhdhiyogaanne hegaanne hegaa malatiyageeta. Hegeekka suure milxxi oottidi qonccissiyoy doonaa go'aa macaraa.						
Wurssettan barina barkka paacciyo oyshaa
Ha oyhsata ha kifiliyan wommido era baas oottada zaara
                                                                                                          Ee          Akkay
1. Doonaa go'aa giyogee aybaakko eraas.        
2. Doonaa go'aa macaray dumma dumma gidiyogaa akeekaas.     
3. Doona ubbay immiyo go'ay dumma dumma macaratun qonccees.
4. Xaaxa waaxada doonaa go'aara denddiyabata akeekaasa.

2.2. Ubba duussaa macaraa sintta qofawunne wodiyawu go'ettiyo 	  Wolayttattuwa.
Asaa naati issippe citan duussaa woykko peeshshaa doommoosappe doonan gayttidi mayettiyoogaa go'aa akeekidosona. Maayetta haasayay geelladan qim''otuwan doommidi dicciiddi misiliya go'ettiyogaakko hegaappekka aadhdhidi doonaa qaalata go'ettiyogaakko gakkanawu danddayees. Doonaa cenggurssaa go'ettidi haasayi maayettiyogee hara ubba ogiyappe keehippe ayfissiya oge. Asaa naati issoy issuwaara maayettiyogee dosiyo gishsha xalaala gidennan de'ishin dosennankka un''uwan polettiyaba. Gaasoykka midi uyidi aqanawu, yekkidi yexxidi pe'anawu, zal''idi manddaridi simmanawu, ooratta yeletay bari asaa wogaa eranawu, eridi naaganawu, baalan bullachchan ufayttanawunnee hegaanne hegaa malatiya peeshsha sintta qofata hoolliya shocanawu haasayidi maayettiyogee galla galla duussan polettanawu koshshiya usakka un''ettiya allaalle gidiyogaa.
Oosuwa 2: Kaalliya oyshata kase eraappe yeessada zaara.
1. Doonaa go'an ubba  macaraa sintta qofa giyogee woygiyogee eray?
__________________________________________________________________________________________________________________________________________________________________________________________________________________________________
2. Ane sintta qofa macaratuppe hanettidaagaa keena leemisuwa xaafada qonccissa.
____________________________________________________________________________________________________________________________________________________________________________________________________________________________________________________________________________________________________________
Ha''i wodiyan maayettaa giyogee coo giidi issi uraara, issi wodiyan, issi heeran,issi hanotan issibaa denttidi haasayiyogaa xalaala gidennan he haasayettidabaasi suure zaaruwa ezggiya uraappe ekkidi suure maayettaa medhdhiyo ogiya kaallidi kiitaa laamerettiyogaa. 
Kiitay issuwappe issuwawu suure gakkidi muruta maayettaa medhdhanawu naa''u gitabatun keten''ees. Hegeetikka issoy haasayettiya allaalliya kasiya kaaluwan shishshiyo hiillaa gidishin naa'anttoy qassi qonccissiyo bilaa. Ha naa''ata shiishshi oyqqida maayettaa suure muruta ayfiya immanawu danddayees. Hageeta loytti xeelliyo wode kasiya kaaluwan shiishshiyogee bari huuphessi qonccisso gidanawu danddayiyo gishshawu issoy issuwa mittees gaanawu danddayettees. 
Qonccissoy yootiyobay keehi qonccanaadan woykko geeyyanaadan oottiyogaappe denddidaagan ezggiya woykko nabbabiya uray haasayanchchaara ufayttidi kaallanawu woykko  nabbabettiyaba gidikko suure duuttennan nabbabanaadan maaddees. Leemisuwassi “Hagee ta keettaa.” Giyogee aattiyo kiitay keettay neegaa gidiyoga erissiya huuphe yoho xalla woykko xuntta qonccisso gidanawu danddayees. Hagan siyiyagee keehippe yeemottidi ezggiyobi darenna. Hagaa gishshaa neeni loyttada, “Hagee taani hayqqa waayettada, biittaa achchan gaashada shiishshido miishshan keexxido keettaa,” giyakko ezggiya urawu daro kiitaa immiyanne ezgganawu keehippe qaaqqayiya yoho gididi beettees. Hagaa mala qonccissoy haasayiyaagaa huuphiyan de'iya mishoy ayba keenakko misiliya saallidi bessiyo gishshawu haasayay oyshaaninne zaaruwan minni minni baanaadan wolqqaa immees. 
Hagaappe garssaara de'iya xuntta qonccissuwanne suure qonccissuwa leemisodan akeekan xeella. Xuntta qonccissuwa sinttan “x” malaatay de'iyoogaa akeeka. Leemisuwa: 1. Hagee I aawaa. X 
       2. Hagee adussa loophphaase,som''uwaara awaadan poo'iyagee,woggakaretta                                 kootiya maayida keha bitanee I aawaa.v
	   1. Na'ay harggees. X
	    2. Maaddeeba na'ay ubbaappe bayray qiibaa karexxi ekkiyage mittaappe iita 	        kunddettaa kunddidi meqerettidaagee keehi harggees. 
	    1. Na'iya maayada kiyaasu. X
	    2. Oollanggo na'iya walqqasiya bari laggee bullachchaa baanawu bootta 	           maayuwa, bootta caammaara maayada puuttuwa malataydda kiyaasu. 
Ane doonaassi daro macaran sintta qofaa qonccissanawu de'iya go'atuppe kaallidi amaridaageeta xeelloos.
2.2.1. Asaa naatanne eta maayuwa qonccissiyo go'aa macaraa.
Hagee issipetettaa duussan asaa naati mexxiyo peeshsha gaytotettan issoy issuwa geesan, meran, meqettan, maayuwaninne gittan sabbanawu woykko boranwu govettiyo doonaa macaraa bessees. Ha qonccissuwassi go'ettiyo qaalati adussa, qantta, ukkubbuwa, ordde, lee'e, kijaawa, arssa, karetta, daama, arssa daama, ooratta,gal''a,aaho, xuntta,bootta, zo'o, bulla, caccara,h.h.malatiyageeta.
Oosuwa 3: Kaallidi imettida oyshata zaara.
1. Neeni ne som''uwa heregan xeella eray?
_________________________________________________________________________________________________________________________________________________________________________________________________________________________________
3.	Bollaa meraa xeelliyagan ayba mala meray,ayba mala ayfee, siiree, achchay,woykko ubba qottay neegee ayba mala gidiyakko dosay?
4.	________________________________________________________________________________________________________________________________________________

3. Hegeeta aybissi dooray?
_________________________________________________________________________________________________________________________________________________________________________________________________________________________________
4. Ayba mera maayoy nenaara lo''ana gaada qoppay?
_________________________________________________________________________________________________________________________________________________________________________________________________________________________________
Hagaappe kaallidi de'iya yootetuwa akeekan xeellada asaa naatu puulatettay qoncciyo qaalata qora kessada xaafa simmada kifiliya tamaareta bessa.

Lafaamo:  Halo, Gaatura godee Galttaame,
Galttaamo: Halo, Labaniya godee Lafaamee,wontta neeni shocido Silkkee 			duuxxin agga aggaas aybee heeray saro gidenneeyye? Taani zino 	 		baynni yiidaara hagan Shantton  de'ays. Ta keettay ta naati saro 			gidenneeyye?

Lafaamo: Neeni aybissi baadii zaree dabboy lo''o gidennee? 
Galttaamo: Aybinne baawa ta na'iyo Gam''to oychchada simmana gaada yaas. 		Taayyo na'iyo Gam''ito erikkii neeni?

Lafaamo: Hinna awunnii taani shaakkikke?
Galttaamo: Naatu ubbaappe bayratiya arssa ordde huuphiya adussiyo erikkiyye? 		 Issi bari mala wodallaa siiriyara qozozza daama na'aa gelada hagan   	 	 de'awusutenne.Ha''i yelidaaro oychchana gaada yaas.
Lafaamo: Anhaa! ha''I demmaas. A yeladee hashshu neeyyo. Hagan nu heeran  Baazzitissi issi tolggi tolggiya na'ay hayqqidaagaa yeehuwa ya gaada neyyo shocaasishin yaanin waanuutee? 
Galttaamo: Baazziti naata ubbaa eraysishin hegee awugee?
Lafaamo: Heezzantto kaaluwa issi walqqaqqa adussaa muleto karetta kootiya 			maayidi hemettiya huuphiya luushaa erikkii neeni? Taani taappe etawu 		matattiyay nena giyo wode ubba erikke gaana hanayiyye? 
Galttaamo: Ee ee ha''i eraas, hegee karexxi ekkiya daama na'aa gidenne? Aybee 	 	       bochchiday hegaa, ta michchee?
Lafaamo: Sa'a zino naatuura kaa'iiddi pe'iisishin I waanidaakko qammi hayqqid 		aqiis yaagidi tawukka gaasuwa yootibookkona.
Galttaamo: Saluwa Xoossay paaciya qachcho! Laa, aybaa palaara gayttidi kichchide ta laggee na'ay? Ane taani yaa gakkays yaanikko issippe baana tana naagite.
Lafaamo: Ero, eesota! 
Oosuwa 4: Qommo yootetuwappe kiyida oyshaa zaara simmada ne zaaruwa 		hara laggetuugaara geeddarissa.
1. Asaa naatu meraanne hanotaa qonccissanawu yootettiyageeti go'ettido qaalata 	qora kessada xaafa.
______________________________________________________________________________________________________________________________________________________
2. Maayuwa meraa qonccissanawu yootettiyageeti go'ettido qaalata qora kessada xaafa.
______________________________________________________________________________________________________________________________________________________
3. Ane neenikka ne laggetuppe issuwa woykko ne matan uttiya tamaariya kifiliya 	tamaaretussi qonccissa.
_________________________________________________________________________________________________________________________________________________________________________________________________________________________________
Qommon imettida yootetuwa giddon asaa meraanne maayuwa qonccissidi ezggiyo wode nuuyyo huuphe giddon he uraa misiliya mexxiya wolqqaama qaalati gelidi go'an pee'idosona. Neeni wontta doomettan oyshettido oyshaa zaaranawu hegeetu giddoppe gidin hara neeni gujjada eriyogeeta doorada ekkanawu woykko nena qonccissanawu danddayettees. Ha qonccisso qaalati doonay qonccettawu immiyo go'aa macaraa milxxi oottidi bessoosona. Doonay biittan sa'an deviyabaa ubbaa qonccissanawu maaddees giyogee hagaa. Hageekka nuuni wontta dendduwan ekkidi denddido ubba macaran de'iya sintta qofaa qonccissiya go'aa giyogaa malaatees. Ane hara ogiyakka kaallidi xeellana.

2.2.2. Miishshata qonccissiyoogaanne galla galla oosuwabaa 			haasaya.
Oosuwa 5: Denddo gidanaadan kaalliya oyshata suure akeekada zaara.
1. Neeni timirtte keettaa ekkada biyo Borssay aybaa malatii?
_______________________________________________________________________________________________________________________________________________________________________________________________________________________________________________________________________________________________________
2. Ne Borssay aybippe oosettidaakko eray?
_________________________________________________________________________________________________________________________________________________________________________________________________________________________________
3. Ne uttada tamaariyo kifilee aybaa malatii? 
_________________________________________________________________________________________________________________________________________________________________________________________________________________________________
4. Neeni kifile giddon uttiyo oydee aybaa malatii?
_________________________________________________________________________________________________________________________________________________________________________________________________________________________________

5. Neeni tookkada hemettiyo Borssay deexxiyabeeyye kawushshee?
____________________________________________________________________________________________________________________________________________________________________________________________________________________________________________________________________________________________________________
Hagaa loyttidi xeelliyo wode wontta 2.2.1 haasayido asaa naatu meraanne hanota qonccissiyogaara matan woykko miyyiyara biya miishsha.
 Qommon qonccissanawu go'ettido  qaalatu kifilee sunqqo gidiyogaadan hageekka daro baggi aakko baqqees. Ha ubbaa denttidi haasayiyogee haasayan gayttidi maayettiyo ogiya suure qonccissanaassanne sintta qofaa hoolliya shocanaassa. Ezggiyagee woykko guugay loytti akeekidi hassayanawu qonccissiya geeshsha qaalata go'ettiyogee awaaninne dooroy baynna miishsha.
Ane keehippe qonccissanawu kaalliya yootetuwa xeellite.

Mallaqa: Asttamaariyantto taassi zino kifile giddoppe dawutaraa tookkiyo qeeri 	 	    borssaa oonakko ekkidi xayssi aggiis. Taayyo ha''i aybi kehee? 
Asttamaariya: Borssaassi meray aybaa malatii, loyttada kifiliyassi qonccissikko 	 	    be'ida uraa koyyana. Ne borssay aybippe oosettidaakko gujjada qonccissa.
Mallaqa: Ta borssay ha kifiliyan de'iya ubba borssaappekka dummatees. Karetta  caccara gididi zokko baggaara maahe gazza curqqan sikettiis. 
Kaqoy  keehippe adussa gididi gaammo bulla galbbaappe oosettiis.
Asttamaariya: Eero, ane be'ida asi de'ikko oychchana.
Oosuwa 5: Kaallidi imettida oyshaa zaara.
1. Qommon de'iya yootetuwa giddon gelida qonccisso qaalata qora kessada bessa.
_____________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________

Hara baggaara asaa naati galla galla polidi pe'iyo oosuwa haasayanawukka nuuni go'ettiyogee asaa doonaanne wogaa. Hagaa giyogee doonaynne wogay asaa naatussi immiyo go'aa macaray keehippe cora giyoga.Asay poliyo oosoy mattumaadan dummatanawu danddayees. Macca asa gidikko miizzaa yeessiyogaa, maataa buucciyogaa, uuttaa haashiyogaa, haattaa tikkiyogaa, qan''iya, laaxaa, kawuwa kattiyogaa, naata meecciyogaane h.h.malatiyagaa gidishin attuma asay oottiyogee qassi booraa goyyiyogaa, mittaa qeriyogaa, kattaa bul''iyogaa, kariyanne carshshaa yuushuwa diriyogaa, gadiya hem''iyogaanne hegaanne hegaa malatiyageeta. Kaalliya yootetuwa akeekidi xeellite.

Gitaamo: Lo''o aqadii Taayootee?
Taayooto: Lo''o Xoossaa wolqqan, neeni ayba mala aqadii Gitaamee?
Gitaamo: Taani lo''o shiin ayssee diggane sooni macca naati de'idi 		       	  	maaddana gaana geennaagee so giddo oosoy worees.
Taayooto: Aybaa maaddoo taani nena? ha''i aybaa oottaydda de'ay?
Gitaamo: Eero, ta michchiya neeni tana osheeppe naa''u keeshiyo olada 	       	   	maadda, taani laaxiyo boggaydda de'ays. Hegaappe simmada neeppe attidaaro gade olada miizzaa soo ekkada yeessana.
Taayooto: Taanikka hannippe bannee aaway goyyiyagaassi laaxa ekkada 	        	  	 baanashin neeni waayettishin be'aydda biyogee tana qarettin  maaduwa gelaas. 
Gitaamo: Hayyanaa ta michchiya ne na'iya hiniira haattaa tookka ekkada 			  gakka woxxaasu. Tawukka issi xuggiyo ehanaadan yootarkkii.
Taayooto: Ee, taani ubba O maatawu kiittana gaada qoppaysishin, neeyyo 	        	    	eheekke simi.
Gitaamo: Simi taani neessi ay qanxxawusu gaadii ubbatookka tana kawushsha erakka. Neessi simi xoossi immo gaanaappe harabaa ne kushiya zaarana gaada qoppikke.
Taayooto: Haahaa gitaamee tamichchee ayssi hegaadan gay ta naati ne naata gidenneeyye? I woni layttay iitiyogaa bolli nuunikka issoy issuwaassi oottiybaa qoodaneeyyee>
Gitaamo: Ero go neessi Xoossay ta siiqo michchee. Goday immo. Ane lo''o pe'a.
Taayooto: Lo''o pe'a, ta siiqo laggee.



Oosuwa- 6
Attuma asaa oosuwabaa haasayiya yootetuwa xaafada kifiliya tamaariya bessa. 
_________________________________________________________________________________________________________________________________________________________________________________________________________________________________

 2.2.3. Dola mereta hanqquwabaa qonccissuwa.
	
	Shachchaa! Shachchaa! na'aawu woxxaychcha
	Hagee tookkada danddayenna shuchcha
	Warettennan daydda eesotada kichcha
	Hagee ira buha gidenna  katta gaachcha
	Ezggo! Ezggo! aa'inaa cumadhdhiya mays
	Dadawu guntti de'iyagee iita yashshees
	Carshshay puutee mittay wurees gufannite
	Aadhdhiichchin pittiichchin kawuyyoppite.

Oosuwa 3: Qommo danttuwappe kiyida oyshata akeekan nabbabada zaara.
1. Danttuwassi huuphe yoho gidanawu danddayiya qofaa koyyada xaafa.____________________________________________________________________________________________________________________________________________________________________________________________________________________________
Aybissi  hagaa dooradii?
____________________________________________________________________________________________________________________________________________________________________________________________________________________________________________________________________________________________________________


2. Danttuwa paatta xeellada I aattanawu koyyiyo qofaa birshshada xaafa simmada   
     nenaara uttiya tamaariyagaara geeddarissa.
_________________________________________________________________________________________________________________________________________________________________________________________________________________________________
Hagee danttuwa garssan go'ettido qaala ubbay mereta hanqquwa qonccissiyaba. Gidoppe attin mereta hanqquwa qonccissanawu hagaappe keehi daro meezetida qaalata go'ettanawu danddayettees.
Mereta hanqquwa qonccissiya qaalata guuttaara oyqqida haysiya Ashanggoynne Bakkaaloy kaa'iyoogaa loytti ezggidi A giddoppe kiyida oyshata zaarite.
Ashangga: Laa, Ayzzaa, haysee hanesi.
Soorata: Hanidi hannannesi,
Ashangga: Beni wode issi biittan iray xayidi away suullin biittan sa'an de'iyabay 		xiiximmidi miyobi uyiyobi xayiin issi bitanee, geleshshoy, ecereenne 		shooshshay oyddaa gididi betiyawu denddidosona.
Soorata: Denddosona.
Ashangga: Denddidaageeti biishin biishin sa'ay qammin issi keettaa aqana giidi 		simmidosona. 
Soorata: Simmosona.
Ashangga: Ha soo asoo giidi kariya qoxxin keettaaway pengge kiyidaagee aybaa koyyeeti giini bitanee nuuni sa'i qammido asashin ne sooni ayssarkkii giini bitaniya gela giis. Geloshshoy taanishin giini gela, eceriyakka taani waano giini neeni tawu sooni de'iya kattaa wurssanashin gela 	hegaa baggaara giidi sirphphi giini shooshshay taanishin giidaagaa haakka neeni iita palabaara de'iyagee ta soo gelakka ginne tollu giini shooshshay agga taani hegaa mala gidikke, ubba iitiis giikkonne asappe palikke giidi palametti palamettidaagaa gel aero yaanikko hinnin uttada qaaxxoppa giidaagee bariyyo zin''ennan aqiigiis.




Soorata: Aqesi.
Ashangga: Aqidi guuran mooyisettidi biidaageeti ogiyan issi goolla iray bukkin wodday miido biittaa aaxxidi lo''o araddanne dure biittaa gakkidi aaho aaho biittaa bawu bawu oyqqidi duussaa doommidosona.
Soorata: Doommosona.
Ashangga: Eti hegaadan de'ishin eta ayssidi yeddida bitaniya biittan gotee denddidi keettaa kattaa ubbaa mentterettin xaraga tamay denddidaagee heeraa mulxxu oottidi miriggin gelida koshay iissin goossanawu denddidaage ha wontta asatu heeri gakki wodhdhiis.
Soorata: Gakkesi.
Ashangga: Koyrottidi ecereera gaytti hanidabaa ubbaa yootin ecriya nuna ayssida kehawu he duree neegee waani wuridi nena metidee giidaara woxxaydda issi keettaa biidaara telxxaa wuuqqada ehanne hey hanno ekkada ba gaada mooyissaasu.
Soorata: Mooyissusu.
Ashangga: Yaatidi biishin beni bitanee demmidaagee nu godaa kehawu awu bay giidi oychchin bari biittan koshay suullin betiya kiyaasishin inttenaara ta sooni aqida eceriya gayttada hagaa telxxaa immada moyissaasu giidi bessiyorin beni bitanee yaa haa xeellin heeran asi baynnaagaa be'idaagee lxxaa kushiyappe dafi ekkinne aafuwan sugi olidi woxxi aggiis.
Soorata: Woxxesi 
Ashangga: Yaatido aafuwa xeeran mittan kaqetti uttidaashin A sooni aqida geleshshoy kiyi woxxidaagee keehippe qarettiiddi mittaappe wottidi dumma dumma mittaa ayfiya maxidi mizidi aafuwappe kessidi 	mooyissin biiddi beni bari sooni aqida shooshshaa demmidi bitanee barina oottidobaa yootidoogee shooshshay taani neeyyo he galla yootabeekkinaa asappe palikke ga beekkinaa  giini bitanee hassayi ekkidaagee tumukka asa mala pali baawa giidi gurum''ettishin shooshshay barinaara ekkidi bari heeran na'iyo azinawu immiya bitaniya soo bullachchaa biaggiis.
Soorata: Beesi
Ashangga: Efiiddi ogiyan taani neeyyo naa''u bonccota immana issi bonccuwan baada bitaniya na'iyo bochcha ekka yaatiyorin A hayqqa aggana simmada asay ubbay yeekkishin shiiqada naa'antto bonccuwan bochcha ekka yaatiyorin na'iya paxa aggana hegaa gishshawu aaway neeyyo de'uwa woytana giidi yootin gakkidaagee bochchiyorin na'iya sukku, bullachcha yettay durssay ubbay yeehuwawu laamettiyorin shiiqidi naa'antto bonccuwan bochchin na'iya hayqquwappe paxanne dendda 	eqqin asay ubbay ufayssaa poocammiyorin, aaway bari de'uwappe bagga shaakkinne bitaniyawu immin dure gididi de'uwa doommi aggiis. 

Oosuwa 4
Ane citan citan uttidi mereta hanqquwa qonccissanawu Wolaytta asay go'ettiyo qaalata yootettida hayssiya giddoppe pitti laaccidi xaafite.
_________________________________________________________________________________________________________________________________________________________________________________________________________________________________
 
2.2.4. Bollaa kifiliyanne sakkiyaba qonccissiyogaa.

Doonay bollaa kifileta qonccissanawu keehippe dure gidida qaalata kessi bessidi haasayiya asawu otorssiya go'aa immees.	 Siiree, som''oy, ayfee, achchay, kushee, tohoy, biradhdhee, cugunttay, uloy, zokkoy, galbbay, inxxarssay, pugee, xifay, xeessay, cun''ee, qorjjanttee, siixinettay, mara inxxarssy, meeshi meqettay, deemoy, gacoy, buuchchay, hayttay, suylee, gulbbatay, wodiray, tiray, hashee, shayay, ginddee, gomppay, tiree, maraccee, kilahoy, ganjjee, qooree, qesee, goofinee, ciyyee, lanxxee, maccawu attumawu de'iya pokko bollatinne hegaanne hegaa malatiya bollaa kifileti doonaa qaalay baynnaakko qonccanawu danddayokkona.
Oosuwa 4
Ane qommon qonccidaageetanne attida harata gujja xaafida issuwassi issuwassi birshshettaanne go'aa xaafada bessa.
_________________________________________________________________________________________________________________________________________________________________________________________________________________________________

Sahuwa xeelliyagan ubba bolla kifiletikka sakkiyo wode isoy issuwassi qonccissiyo ogee dummatiyobi dariini erettenna. Ubbaykka tana hanna sakkawusu giidi yootiyogan qonccanawu danddayees.

Oosuwa 5
Citan citan gididi bolla kifilettanne eta bollan siyettiya sahuwa qonccissiya yootetuwa xaafidi bessite.
_________________________________________________________________________________________________________________________________________________________________________________________________________________________________

2.2.5. Asaa koshshaanne eeshshaa qonccissuwa.

Oosuwa 6: Kaalliya oyshata zaara.

1.	Asaa naata mehetuppe dummayiyabi aybee ?
_________________________________________________________________________________________________________________________________________________________________________________________________________________________________
2. Salo sa'a gufanttuwan de'iya asaassi issi mala dola mereta koshshaynne   
    Eeshshay de'ees. Hagee tumeeyye worddo? 
________________________________________________________________________________________________________________________________________________________________________________________________________________________________
Aybissi?
_________________________________________________________________________________________________________________________________________________________________________________________________________________________________



3. Asaa naatu koshshaanne eeshshaa qonccissanawu Wolayttattuwa haasayiya asy 
   go'ettiyo qaalata maxa xaafada ne laggiya bessa. 
____________________________________________________________________________________________________________________________________________________________________________________________________________________
Asaa naati asa gididi merettoosappe doommidi hara meretatuppe dummayiya dola mereta eeshshati de'oosona. Oottanabaa halchchiyogee, maanabaa uyanabaa qoppiyogee, aadhdhidabaa pilggidi ha''I wodiyabaa akeekidi sinttappe hananabaa hiraagiyogee guugge giddon de'iya dola mereta qofaanne hassaya miishshaa suure go'ettiyogaana. Hara meretatussi ha bilay woykko qofay imettibeenna. Gaasoykka etassi guuggiyan asaagaa mala qofaa maarayiyo xaphoy imettibeennaagaa. Hegaappe denddidaagan eti qommon asaa eeshshatun qonccidaageeta haaribookkona. Muussay ushshay de'oy xayoy etaagee etaagee mereta hanotay kiittaadan bees.

 Koshshaa (amuwa) baggaara xeelliyo wodekka asaa naati koyroogaa kunttiichchidi naa'anttoogaa amottoosona. Hegaappe simmidikka gidissaasi giyobay eta matan qofettenna. Asaa koshshaa hanotay keettaa huuphiya woykko mittaa huuphiya gi''iyo gayyiya malatees. Aybissi giikko gayyiya gi''iya uray koyro xekkaa yoxxosaappe denttidi naa'anttoogawu gediya efiiddi huuphiya gakkidi woxxiyo gishsha. Hegaa gidikkokka asay gayyiya biidi wursseesippe attin koshshaa xeeraa gakkidi be'ida asi awankka baawa. Gaasoy koshshay yaa yaa gujjeesippe attin xeeraa bessi erenna. Asaa naati hagaadaa wogaa kaalleesippe attin meheti hegaa tuggatokkona. Issito koyyidobaa leemisuwawu saammikko haattaa uyidosona, namisiini maataa miidosona giyogee bantta koshshaa xeeri kiyidosona giyogaa.

Asaa naatu koshshaanne eeshshaa qonccissanawu Wolayttattuwa haasayiya asay daro qaalatanne paca qofa qashota go'ettees. 
Leemisuwassi Yagaasoy wocama dosenna. Giya qofa qashuwa giddon wurssettan gelida qaalay /dosenna/ giyagee koshshaa qonccissiya qaalatuppe issuwa. Dosenna giyogee koyyenna giyagaara issippe biya qaala. Biramossi hegaa mala kaassaa eennay ekkenna. Giikko Biramoy hegaa mala kaassaa koyyenna giyogaa qonccissees. 

Aloomi iita asa. Giya qofa qashuwa giddon /iita/ giyagee eeshshaa qonccissees. Cinashshoy keha asa A Xoossi anjjo. Giya qofa qashuwa ekkidi xeellikko lo''o eeshshaawa gidiyogaa malaatees. Koshshaa baggaara miyogee uyiyogee, dicciyogee, akkiyogee, duretiyogee, alleeqiyogee, maayiyogee, gixxiyogee, keexxiyogee, daaliyogee, tamaariyogee, zammaaniyogee, ooraxxiyogee, qolchchiyogee… malatiyabati de'ishin eeshshaa baggaara xeellikko iitiyogee, kehiyogee, siiqettiyogee, ixettiyogee, warettiyogee, qoomettiyogee, yerettiyogee, saxettiyogee, morkkettiyogee, sigettiyogee, qarettiyogee, naaqqiyogee, qohiyogee, maaddiyogee, guyye attiyogee, sinttawu qolchchiyogee, guuttan ufayttiyogee, aahobaa halchchiyogee, malennan kunddiyogee, ayfiyan keten''iyogee, caddennan ceeqqiyogee, geeman gereeriyogee, minjji go'ettiyogee, pitti laacciyogee, issipetettay, baddotettay, makkalatettay, ashkketettay, azalliyogee, minniyogee, keehippe milxxi giidi beettiyabata giidi ekkeettees. 

Simi doona qaala go'ettidi hageeta ubbata qonccissanawu danddayikko doonay dumma dumma macaran nuuyyo woykko haasayiyageetuyyo immiyo go'ay hegaadan kawushshan xeelettiyaba gidenna. Haasayiyageeti go'ettidi ezggiyageeti birshshidi kiitaa ekkiyogee doonay de'iina. 
Wurssetta oyshaa
Ane ha shemppuwappe aybaa tamaaridaakko xaafada qonccissa.
_______________________________________________________________________________________________________________________________________________________________________________________________________________________________

Ha shemppuwan luxidobaappe aypettiyageeta gacca kessada dashettaa xaafa
_____________________________________________________________________________________________________________________________________________________-





Heezzantto Shemppuwa
Timirttiya Dichchawu Go'iya Wolayttattuwa.
Shemppuwa sintta qofa
Ha shemppuwa timirttiya wurssi simmidi luxiyageeti:
?	Kifile giddon go'ettiyo qaalata shaakki erana.
?	Kifile giddon timirttiya dichchawu go'iya hemetay awugaakko shaakki erana.
?	Doonaa seeraa baaso oottidi qaalata murutan go'ettana.
3.1. Kifile Giddo Wolayttattuwa
Oosuwa 1: Ha Shemppuwakko gelanaappe kasetada kaalliya oyshata zaara.
1. Kifile giddo wolayttattuwa giyogee woygiyogee?
_________________________________________________________________________________________________________________________________________________________________________________________________________________________________

2. Kifile giddo wolayttattuwa haraappe dummayiyabi aybee?
____________________________________________________________________________________________________________________________________________________________________________________________________________________________________________________________________________________________________________
3. “Hagawu gatee aappunee?” nne “Zino aybaa tamaarido?” giya oysha qofa 
     qashotu giddon de'iya dummatettay aybee?
________________________________________________________________________________________________________________________________________________________________________________________________________________________________________________________________________________________
4. Kifile giddon haasayettiya wolayttattuwassi amarida leemisuwa xaafada bessa.
____________________________________________________________________________________________________________________________________________________________________________________________________________________________
Doonay dumma dumma sohuwan he sohuwa gaytettaassi injjetiya asaa naati go'ettiyo wode sohuwa malatiya kiitaa aattiya qaalaa mexxidi haasayidi maayettanaadan oottiya wolqqaama beeraa kaa'ees. Giya giddon go'ettiyo qaalaa muliya woosa keettan go'ettettenna qassi hegaadankka timirtte keettan gaytettaayyo wolqqaama beeraa kaa'iya qaalati Shufuwa sohuwan oottokkona. Yaatiyo gishshataassi doonaa qaalati dumma dumma macaran dumma dumma qaala qommota go'ettanaadan un''ettoosona. Yeeho kare haasayay bullachchan haggaazenna. Qeeri naati kaa'iiddi go'ettiyo qaalati cima asay shiiqidi kaa'ishin gelokkonna. Hegaappe denddidaagan hara doonati doonay woykko doonaa qaalati dumma dumma geluwan (contexts) woykko hanotan (situations) dumma dumma birshshettaa oyqqidi (haaridi) uttoosona.

Hegaappe denddidaagan asay bari go'ettiyo hanotaaninne geluwan go'ettiyo qaalata eta geluwan geluwan shaakkiiddi timirtte keettaa haasayaa, giyaa haasayaa, yeehuwa haasayaa, bullachchaa haasayaa, kaassaa haasayaa, tobbiya haasayaa, ooshshaa haasayaa, kifiliya haasayaanne h.h. malatiyagaadan zaggoosona. Nuunikkaa kifile giddo giya denddo qofaa birshshanawunne birshshidi go'ettanawu giigiyogee hegaassa.

Kifile giddo wolayttattuwa giyogee wontta qommon denttidi haasayidogaadan tamaaruwanne tamaarissuwa oosuwa polo hemetan asttamaareenne luxiyageeti go'ettiyo wolayttatto doonaa macaraa bessiyagaa. Kifile giddo wolayttattoy loyttidi xeelliyo wode timirtte macaran (academic areas) timirttiya ayfiya woykko murutaa dichchanawu asttamaariyappe, maxaafaappe, tamaariyappenne yuushuwa hanotaappe baaso oottidi pulttiyagaa gaanawu danddayettees. Hegaa gididikka kifile giddo wolayttattoy bari huuphessi timirtte keettaa wolayttattuwappe xuummi ekkees. 
Gaasoy aybee giikko kifile giddon imettida wodiya zananan haasayidi tamaaretuura haasayidi gallassa timirttiya halchchuwanne huuphe yohuwa immidi ekkidi maayettiyo doonaa macaray muume timirtte keettaa osuwa polanawu timirtte keettaa yarati gadaawaappe doommidi asttamaarieta ekkidi naagiyagaa gakkanawu haasayidi maayettanawu go'ettiyo doonaa macaray keehi aakkiyo gishsha.

Naato saro aqideti,
Dawutaraa kesite,
Zino tamaaridoy aybee,
Intte sunttaa ezggite,
Kifiliya pittite,
Oydiya maarayite,
Kiya gulbbata,
Aawaa wontto ekkada ya,
Hanno zaaranay oonee,
Saleedaa qucca,
Dastteriya ekka ya,
Xeellidi xaafite,
Chokkiya haa shiishsha,
Biiriya hamma,
Issoy issuwagaa harummite,
Kushiya kessidi zaarite,
Erabbashoppa,
Canccoppite,
Tamaarissiyo wode ezggite,
Citan tobbite,
Kifile oosuwa oottite,
So oosuwa suure ekkite,
Oottennan yiiday oonee kiya,
Eqqa denddada hagaa xaafa,
Yootidoogee gelidee,
Tawu intte giidoogee gelibeenna,
Ane hachchi tamaaridobaa zaarettana,
Asttamaariyantto taayyo beettenna,
Asttamaariyantto hinna woygay,
Hegee qucettoppo,
Hachchiigee hagan wuriis,
Saruwan aqite wontto tamaarana,
Xaafa wurssabeekke,
Paaciyaassi loytti xanna'ite,
Neeni keehi gooba,
Kunddiday de'ii,
Aybinne baawa loytti xeellite… h.h. malatiyabati ubbay kifile giddon haasayidi maayettiyoba. 
Kaallidi de'iya yootetota akeeka xeellada koyroogee kifile giddo gaytettaa xeelliyagaana gidiyogaa be'a.
	                         A
Lxs: Aymala aqidetii Luxanchchatoo?
Lx: Lo''o Xoossaa wolqqan, Luxissiyageetoo.
Lxs: Eero ta naati, uttite.
Lx: Galatoos asttamaariyantto.
Lxs: Ane dawutaraa, biiriyanne maxaafaa kessite.
Lx: Eero, asttamaariyantto.
Lxs: Tamaareto, zino aybaa tamaarido hassayeeti? Ane oonee hassayiyay?	            
Lx: Asttamaariyantto tana,tana, taani hassayana.
Lxs: Ero, Baafannee, ane yoota.
Lx: Dozati waani dicciyakko giyagaa.
Lxs: Keehi gooba Baafanna, kushiya baqqite Iiyyo.
Lxs: Hachchi qassi Medosatu dichchaa hanotaa xeellana.Dawutaraa kessidetii?  
     Huuphe yohuwa xaafite. Medosati aybee aybee ereetii?
Lx: Ee, asttamaariyantto, ……………………………………….

		B
Yagaasa: Waana aqadii, ta ishawu? Hachchi gaappoy keehi yashshees bukkennankka aggenna.
Xoona:   Lo''o Xoossaa wolqqan. Bukki aggi erenne taani duubbalaa 
               wurssaasitenne.
Yagaasa: Xoonaa, Yanggaggoy awude hayqqidee?
Xoona:   Taani awan eriyanaa ta ishawu? Tawuka zino darccu odin siyikkinaa.
Yagaasa: Xoossi palabaappe ashsho, iita harggees giyogaa kase saaminttan siyada 
                 oychchanawu baana giishin hayqoy siyettiis.
Xoona:  Taani ubba sahettobaakka haytta palawu siyabeekketennee.
Yagaasa: Simi waatanee Godi wotto uray de'ees. Yaanin ha''I yeehuwa balee 
                 awudee siyadi?
Xoona:   Balee Woggaa gallashin qaretaa beettennee hinddikkii.
Yagaasa: Aanh''a! taani harabaa oottanawu keera uttaas. Yaappe yiini polettennaba 
                gidiyo gishshawu wontto biyakko waananee?
Xoona:  Yaanikko gidenne, tawukka goyyi pe'ida booratussi maati baynnaagaa 
                qora buuccana.
Yagaasa: Ero, lo''uwan aqa.
Xoona:    Saruwan aqa.
   			C
Buuxuna: Ta ishawu booraa gatee aappunee?
Kutaama: Tammane naa''u sha'a.
Buuxuna: Hegee ta ishawu kaameeyye? Hegaa woygada gay? Ekkanasaa ane 	yoota.
Kutaama: Taani garggaas, shammana giikko hagaa gaanawu danddayaasa. 
              Ixxikko ne shene.
Buuxuna: Neeni hegaa giini taani woygoo? Tawu shama qofi baynnaakko yiyanaa?                        Ekkanasaa hanno giikkii neeni.
Kutaama: Ero, Tammanne issi sha'anne ichchawu xeeta.
Buuxuna: Hosppunan waananee? 
Kutaama: Cayanawu yaadiiyye ta ishawu? Heeraanne gakkabeekka,yaa gede 			baada haraa hegan shamettiyagaa koyya.
Buuxuna: Taani hegaakka yashshawu immaasi ne booray hegaakka kessenna. 			Hanikko de'o.
Kutaama: Ta godawu Xoossi immo. Neeyyo lo''oy gaytto.
Buuxuna: Ero yaanikko.

Ha qommon imettida heezzu yootetota akeeki xeellikko issoy issuwappe keehi daro haakkiya geluwa haaridi bantta de'iyosan de'iyosan gidiyanne kumetta kiitaa aattidi asaa naati mayettanaadan oottoosona. Koyroogee tamaare keettan kifile giddon timirttiyawu imettida wodiya zananay wurana gakkanaashin asttamaareenne luxiyageeti haasayiyogaa qonccissanawu ekettida qaalata bessiyo gishshawu kifile giddo wolayttatto gidishin naa'anttoogee qassi issipetettaa duussan issoy issuwara gayttidi qofaa laamerettiyo wode go'ettiyo qaalata oyqqido gishshawu peeshsha doonaa macarata geetettoosona.
Heezzanttoy qassi giyaa zal''iyan zagettiya qaalaa qommota oyqqidi go'ettishin beettees. Hegaappee denddidaagan ha yootetuwa macaran de'iya qaalata zal''e haasaya giidi shaakkeettees. Doonay dumma dumma sintta qofaa hoolliya shocanawu maaddees giyogee hagan keehippe geeyyidi erettees.
Oosuwa 2: Kaallidi de'iya oyshata zaara.
1. Bullachchan haasayettiya wolayttattuwa aahuwan qonccissiya yootetuwa  	xaafada bessa. 
_______________________________________________________________________________________________________________________________________________________________________________________________________________________________
2. Timirtte keettan haasayettiya wolayttattuwa kifile giddoogaa gakkanawu 	oyqqida yootetuwa xaafada bessa.
_________________________________________________________________________________________________________________________________________________________________________________________________________________________________________________________________________________________
Wolayttattuwan astluxiyageetinne luxiyageeti haasayan gayttidi timirttiya kiitaa laamerettiyo wode ashkketettaa woykko bonchcho malataa go'ettiyogee aattiyo kiitaa oyssadan looxigissidi maayettaa keehippe eesoyees. Hara issi issi doonaa haasayanchchati bantta doonan go'ettiyo bonchcho malaataa haray go'ettennan ixxikko cayidoogaadan qoodoosona. 
Hagee bonchcho malaatay Salo Sa'a gufanttuwan de'iya doonati ubbaykka guuxxi darin haaridoba gidiyo gishshawu nu doonankka de'iyagaa keenaa ekkidi haasaya gaytetta hemetan go'ettiyogee kiitaa mal''ettidi maayetta ellessees. Leemisuwassi hay, hayyanaa, Neyyo Magana, hadara,-arkkii, -----waananee….hegeetanne hegeeta malatiya qaalati, paca qofa qashotinne someti ashkketettaa woykko bonchcho malaata geetettidi ekettoosona. Doonaa wogay bari huuphessi qoncciyoybatuppe issoy bonchchonne ashkketettaa malaata gidiyo gishshawu haasayiyageeti ubbato go'ettidi wogatettaa qoncciyan markkattanawu keehippe koshshees. Aybissi giikko doonay bonchchuwa/ashkketettaa/nne hara wogata ubbaa xaaxi waaxidi oyqqiyo gishshataassa. 
Hageeti garssa baggaara imettida yootetuwa giddon gelida bonchcho woykko ashkketetta malatata qora kessada bessa.
Darcca: Ashkko, hayyanaa boorata maataa kalli simmin haattaa gafatiyan 		        duuqqada ushshaa. 
Ashkka: Haattaa ushsha simmada qooruwan qachchiyakko waananee?
Darcca: Akkay, haattaa uyirggikko maataa mookkona. Miidi uyikko keehi kallanawu lo''o.
Ashkka: Eeno yaanikko neeni giidoogaadan oottana, ta aawawu.
Darcca: Magana neeyyo, ta na'ay. Saro pe'ite.
Ashkka: Metoy baawa, lo''o pee'a.
_________________________________________________________________________________________________________________________________________________________________________________________________________________________________
Oosuwa 2: Kaallidi imettida qonccissuwa go”ettada woygiya oyshaa  woykko qofa qashuwa go'ettiyakko bessa.
1. Asttamaaree kifiliyan tamaarissiiddi daro yohota hottayidi tamaarissiis, neeni qassi hageeta ubba yohota wurssa ezggada oyqqabeekka. Yaanin neeni siyabeennabata loytta geeshshanawu woygada ne asttamaariyara maayettuute?
__________________________________________________________________________________________________________________________________________________________________________________________________________________________________________________________________________________________
Ha oyshaassi zaaro gidanaadan kaalliya haasayatuppe amaridaageeta woykko ubbaa go'ettanawu danddayettees.
•	Asttamaariyantto, intte giidoogaa ubbaa ezggabeekkeshin…
•	Intte giidoogaa leemisuwan qonccissuutetii?
•	Leemisuwa immiyakko geeyyanashin…
•	Leemisoy de'iyakko waani qonccaneeshin!
•	Leemisuwassi 
•	Leemisoy de'ennee?
•	Tawu atto giite asttamaariyantto intte giidobaa ubbaa siyabeekkeshin…
•	Hara leemisuwan qonccissiyakko lo'ennee?
•	Wotti yeggi yootiyakko waananee asttamaariyantto?
•	Taassi leemisuwa immite.
•	Asttamaariyantto, hinnissi pitaleta issuwa issuwa yootuutetii?
•	Asttamaariyantto, hanno gujjidi yooterkketii.
•	Hegaa giyogee woygiyogee?
•	Hegaassi birshshettay awugee?
•	Hegaa yaaganawu koyyidetii?
•	Issibaa oychchiyakko hanqqettuutetii? Taayyo hanni baggiya gelabeekku.
•	Gujo qofa immiyakko lo''oishin.
•	Qiibaa cenggurssa xoqqu oottiyakko.
•	Hinno loytti qonccissiyakko waananee?
2.	Neeni timirtte keettan aattiyo wodiyan ubban nenaara wodiya aattiyageetuura keehippe darobaa haasayaydda, kaa'aydda, oychchaydda, yootaydda, qonccissaydda aattiyogee oossinne erettiyaba. Hagaappe garssa baggaara imettida zaran “A” baggan de'iyageeti neeni timirtte keettaa peeshshan siyiyobata. “B” baggay mela de'iyo gishshawu A giddon de'iyageetussi issuwa issuwa sinttan denttiyo oyshata woykko haasayanawu koyyiyobata B giddon xaafada bessa.

                                A	                  B
Taani Ufayssa Masqqalaa baalawu biyo gishshawu wontto saaminttan de'ikke	
Intte nabbabana maxaafaa Sunttay Doonaa seeraa giyagee hirkki maxaafa keettan bolla zabaayyiyan de'ees	
Daamoota kiikee keehippe daro asay xomoosidi ufayttiyo sohuwappe issuwa gidiyo gishshawu I de'iyosaa suureyidi eranaagee intteppe naagettees	
Hagee kifilee keehippe qitattidi moorettiis. Hagan uttidi tamaariyogee intteyyo payatettaa xayssanawu danddayees	
Siya, haayane, hagaa imattaa gadaawaa beeruwa efaada bessada haa elle ya. Hegaappe simmada neeni oottiyobay de'ees	
Macca naatu timirttee aakkanaadan suuttaa gussidi camo baaxiyan hayqqida asatu sunttaynne sheeshshay qoodidi poliyoba gidenna gishshawu co''u giidi eti baaxetido sintta qofa hoolliya shociyogee eta sunttaa xeesissees	
 
Kifile giddo gelida asttamaaree tamaarissidi,qassi gelida tamaaree tamaaridi kiyana gakkanaashin qoodi zawi baynnabata go'ettoosona. Timirttee doomettidi wurana gakkanaashin daro xekkata aaxxees. Hegeetikka geluwa, aatuwa, minttettuwanne kuuyettaa geetettidi erettoosona. Ha ubbatu giddoonikka asttamaareenne luxiyageeti go'ettiyo qaalati, paca qofa qashoti, sima qofa qashotinne qofa qashoti de'oosona.
Leemisuwassi ekkikko asttamaareenne luxiyageeti timirttiyassi geluwan go'ettiyogeeti
Saro aqidetii/pe'idetii tamaaretoo
Lo''o Xoossaa wolqqan asttamaareto, Uttite ane , zino aaxxida timirttiya hassayeeti? , eero hegaa giyogee hegaa giidi aaxxida hachchi tamaaranaagee mehiya henttaa…h.h.malatiyabata.
Oosuwa 3: Kaallidi imettida oyshata citan tobbidi intteyyo 				gelidoogaadan zaarite.

1. Timirttiya huuphe yohuwa aattiyo xekkan go'ettiyo haasayata xaafidi  	bessite.
_________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________________
2. Timirttiya minttettiyo wode geetettiya haasayata tobbidi xaafi simmidi hara   	citaagaara geeddarssidoogaa kifiliya tamaaretussi nabbabite.
______________________________________________________________________________________________________________________________________________
3. Timirttiya kuuyiyo wode asttamaareenne luxiyageeti go'ettiyo haasayata xaafidi    	qonccissite.
_________________________________________________________________________________________________________________________________________________________________________________________________________________________________
Asttamaareeti kifile giddon timirttiya huuphe yohuwa aattiyo wode naa''u baggappe asttamaariyappene tamaariyappe go'ettanawu danddayiya haasayati guuttaara xeelliyo wode kaallidi uttidaageeta.
A. Asttamaariya baggaara: 
?	Hachchi timirttiyawu huuphe yohoy “zammaana xomppiya”
?	Zammaana xomppiya giyogee aybee ereetii? 
?	Zammaana xomppiya be'i ereetii?
?	Ane ha huuphe yohuwa xeelliyagan intte kase eriyobaa shiishshidi xaafite.
?	Ane citan citan gididi zammaana xomppiya birshshettaa koyyite.
?	Zammaana xomppiya giyogee haattaappe woykko carkkuwappe saynise eraaninne ogiyan beettidi xumaa poo'issanawu maaddiya miishsha.
?	Ane zammaana xomppiya xeelliyagan kaalliya oyshata zaarite.
?	Birshshettaa saleedaappe dawutaran duuqqite. 
?	Ane zammaana xomppiyabaa oonee yootanay 
?	Ha xomppiya malaa go'etti ereetii?
?	Ha xomppiya go'ettiyay oonee oonee?

B. Tamaaretu baggaara:
?	Taani eriyogaa mala gidikko zammana xomppee…..
?	Xomppanawu maaddiyaba
?	Ha xomppiya malay awun awun beettii/ go'ii?
?	Gita Ambbatun de'iyaba gididi…..
?	Asttamaariyantto tawu gelibeenna
?	Zammaana xomppee aybippe beettii?
?	H.h.malatiyabati denddanawu danddayoosona.
Gidishin timirttiya minttettiyo wode go'ettiyo haasayati qassi 
?	Ane hachchi timirttiya xeelliyagan kaaliya meeziya citan tobbidi zaarite.
?	Intte dawutaran xaafido noottiyappe naqaashaa go'ettanawu danddayeeta.
?	Eero simi qommon xeellidoogaadan zammaana xomppiya giyogee….
?	Ha xomppee daroppe beettiyoy……
?	I immiyo go'aykka…..
?	Koyro oyshaa zaaranay oonee?
?	Dagaagaa, heezzantto oyshaa zaaruutee?
?	Keehippe gooba,hegaadan sinttawukka minnada xanna'a.
?	Eero, likkeshin qiibabay moreettiis, loytta nabbabikko suure zaaraasa.
?	Suure woykko likke zaaruwa immanay oonee?
?	Wozgganee, wurssetta oyshaa zaaroy aybee eray?
?	Hayyanaa ta naa'iya goobiya.
?	Eeshsho neeni giidoogee keehippe likke.
?	Hanna keehippe kawushsha oysha gidekkeeyye? Aybissi zaarekketii? H.h.malatoosonashin tamaaretu baggaara denddiyabata intte kunttite.
Wurssettan timirttee kuuyettiyo wode asttamaaree huuphe yohuwa luxiyageeti akeekidaa aggidaakko be'anawu denttiyo oyshaappe biidi naatussi immiyo zoriya xaaxi waaxidi naati banttawu gelibeennabay de'ikko oychchiyobata shiishshi oyqqidabay denddanawu danddayees.
 	Naato hachchi nuuni tammaridobay aybee hassayeeti?
 	Zammaana xomppiya giyogee woygiyogee?
 	Asttamaariyantto, taayyo hanna gelabeekku.
 	Hachchi nuuni tamaarido miishshay zammaana xomppiya giyagaa.
 	Taani issibiyo oychchiyakko hanqqettuuteti?
 	Zammaana xomppee gita Ambbatun xumaa poo'issanawu maaddiya miishsha.
 	Keehi lo''o hachchi timirttiya loyttidi akeekideta.
 	Hayyanintta ta naati Gaammoti daro lo''o.
 	Neessi gelibeenne aybinne baawa dagammoppa taani neessi yootada qonccissana.
 	Intteyyo gelennabaa yayyennan oychchite.
 	Taappe attidabay de'ikko maxaafa keettaa biidi loyttidi nabbabikko demmeeta,eraakka aasseeta. 
 	Ero ane naa'antto meeziya sooni oottidi ekkidi yiite.
 	So oosuwa oottennan yiya uray de'ikko edatana. Yaatiyo gishshawu ubbaykka hanidaagaa keena malite.
 	So oosoy wonttossee, asttamaariyantto?
 	Hachchi yibeenna uri de'ii?
 	Ane intte sunttaa ezggite.
 	Wontto Sambbata gidyo gishshawu kaalliya gallassassa.
 	Hayya! Hachchi lo''o wodiya issippe aattida kaalliya wodiyan gayttanaashin saruwan de'ite.
 	Lo''uwan aqite asttamaariyantto.
Ha timirttiya huuphe yohuwa kuuyiyo wode kifile giddon go'ettiyo doonati asttamaariyaranne I/A tamaarissiyo naatuura haasayan gayttidi maayettiyogaa milxxi oottidi qonccissees. Nuuni koyroppe doommidi ekkidi denddido korssiya huuphe yohuwa polissanawu giddo geliya daro naqaashati maado qonccissodan gelidi bantta macaran macaran kiitaanne tamaaro tamaarisso hemetaa keehippe geeshshanne kawushsha oottoosona. Haasayan gayttidi maayettiyogee ubba sohuwankka barina idimmi oyqqidi polissiya doonaa qaalata go'ettiyogaa suure akeekanaadan oottoosona.
3.2. Gaytettan Doonaa Seeraa.
Oosuwa 1: Kaallidi de'iya oyshata akeekan nabbabidi zaarite.
1. Doonaa seeraa giyogee woygiyogee?
____________________________________________________________________________________________________________________________________________________________________________________________________________________________________________________________________________________________________________

2. Doonaa seeray haasayan gayttidi maayettiyogan kaa'iyo beeray aybee ereetii?
__________________________________________________________________________________________________________________________________________________________________________________________________________________________________
3. Doonaa seera mooridi go'ettikko maayettaa bolli ehiyo naaqoy aybee?
____________________________________________________________________________________________________________________________________________________________________________________________________________________________________________________________________________________________________________
Doonaa seeraa giyogee issi doonay haasayettiyo woykko xaafettiyo wode eeshsha oottidi qaalata , paca qofa qashota, sima qofa qshota woykko qofa qashota maaray mankkay de'iyo hanotan go'ettidi suure kiitaa aattiya kuushsha qaalaa woykko peeshuwa go'ettiyo hanotaa kaaletuwa. Hagee hara doonan dumma dumma sunttaa oyqqees. Leemisuwassi Paranjjattuwan “Grammar” qassi Amaarattuwan “????” geetettidi eretees. 
Doonaa seeraa suure maaray mankkay de'iyo ogiyan go'ettidi haasayiyogee issoy issuwara laamerettiyo kiitaa elle akeekanaadan oottees. Maayettay undduwaaloy baynnan sitti giidi geeshshan gelanaadan oottees. Yaatiyo gishshawu Lallabaa medhdhanawu suure doonaa seeraa go'ettiyogee dooroy baynna oge. 
Leemisuwassi: “Maatafa miizzaa zino yeessana.” Giya qofa qashuwappe “Paaciyan aaxxanawu taani loyttada nabbabana.” giya qofa qashoy elle akeekettees. Koyro qofa qashuwan oosettida oosoy qoncciiddi suure kuushsha qaalaa woykko peeshuwa ekkidi gelibeennaagaappe denddidaagan akeekidi kiitaa duuqqanawu waayissees. Naa'anttoogee qassi doonaa seeran qofa qashuwa medhdhiya qaalati bantta suure sohuwa oyqqidi giigaa kuushsha qaalaara de'iyo gishshawu keehippe kawushsha. Hagaappe denddidi kuuyiyo wode suure doonaa seeray maayettaa ogiya eesoyees.
Moorettidi waaxettida qofa qashoy aadhdhiya kiitaa puulaa mooriyogaappe aadhdhidi maayettay merettennaadan ogiya xumissees. Ay doonankka gidin seeraa xuussiya go'ettay suure kiitaa aattenna. Hagee malaatiyogee suure, zirxxa, giiganne geeshsha kiitaa aattanawu doonaanne doonaa seeraa zirxxi oottidi akeekanawunne eridi go'ettanawu koshshiyogaa. Wolayttatto doonaykka hagaa kaallidi bari aattiyo kiitaa ubbaa hageetanne hageeta malatiya seera wogata kuucci oyqqidi polees. 
Hagaappe denddidi wolayttattuwa haasaya wogan kiitaa aattiya qofa qshoti merettiyo quxaruwanne wodiya xeelliyagan de'iya hanotata kaallidi xeellana.
Wolayttatto doonaa seeray hara doonaa seeraappe dariin dummatees gaanawu danddayettenna. Aybissi giikko Salo Sa'a gufanttuwan de'iya doonata ubbaa issi mala oottiya eeshshatuppe issoy ubbatussikka keettaaway, kaalliyageenne peeshoy woykko kuushsha qaalay de'iyogaa gidishin haray qassi ubba doonatuunikka aadhdhida wodiya, ha''i wodiyanne sinttappe yaanabaa woykko hanabaa yootiya peeshoy de'iyogaa. 
Leemisuwassi: Shumbbulloy zino giyappe karetta booraa shammiis. Giya qofa qashuwa giddon /shumbbulloy/  qofa qashuwan qoccida oosuwa polidaagaa gidiyo gishshawu keettaawa, /zino giyaappe / giyaagee oosoy polettido sohuwa bessiyagaa gidiyo gishshawu peesho zemppuwa gididin /karetta booraa/ giyagee oosoy A bollan polettidoba gidiyo gishshawu kaalliyagaa gidishin /shammiis/ giyagee qassi oosoy polettidoogaanne polettidi aadhdhiichchidoogaa malaatidi peeshuwa woykko kuushsha qaala geetettees. 
A. Taani wontto tamaare keettaa baana.
B. Loytta xanna'ikko paaciya aaxxana.
C. Goobani iita harggees.
D. Albbazoy miizzaa heemmiiddi de'ees.
E. Aykala maataa buuccawusu.
F. Dilbbooree Woggaa Woggaa Woosa keettaa bees.
G. Guuran denddiyogee keehi lo''o.
H. Darggaasoy Bolooso zino Bolooso biis.
Ha qofa qashota issuwa issuwa denttidi xeelliyo wode koyroogeenne naa'anttoogee woykko “A” nne “B” bantta giddon oyqqido peeshoy bessiyogaa mala gidikko sinttappe hananabaa yootees./baana/, /aaxxana/ giya peeshoti bessiyoy sinttappe yaanabaa gidiyo gishshawu polettibeenna ooso giidi zaggeettees. “C”, “D” nne “E” qassi  oyqqido peeshoti  malaatiyoy doomettido wodee awudekko erettana xayikkonne ha''i haniiddi de'iyabaa gidiyo gishshawu ha''i wodiya peeshuwa geetettees.   


Oosuwa 2
Ane citan citan gididi “F” ppe doommidi de'iya qofa qashotu paatettaa xaafite.
____________________________________________________________________________________________________________________________________________________________________________________________________________________________________________________________________________________________________________ 
Leemisuwa “F” imettida qofa qashoy bari giddon oyqqido peeshoy bessiyogaadan birshshana giikko ha''I haniiddi de'iyabaa malaatees. Gidoppe attin hagee bessiyoy  Dilbbooree Woggaa Woggaa muleto oottidi aattiyo allaalliyaa. Peeshuwa qottay ayfiyan xeelliyo wode ha''ibaa malateesippe attin geluwan dummatees.  Pitaliya “D”n qonccida qofa qashuwa giddon de'iya peeshoy qassi peeshoy sunttatettawu woykko Paranjjattuwan parttisippaaliyawu laamettidi uttidoogaa bessees. Hara baggaara qassi wurssetta leemisuwan “G” bollan de'iya peeshoy bessiyogee oosoy polettidoogaa. Hegaa giyogee ha qofa qashoy aaxxida wodiyabaa bessees. /biis/ giyagee heezzantto uraa selle aaxxidabaa yootees. 
Wolayttatto doonan haasayiiddi ha wogata kaallanawu bessees giidi kuuyanawu un''ettiyabati keehippe darobati de'oosona. Haasayan merettiya qofa qashoy bari giddon keettaawa- peeshuwan qonccida oosuwa poliyagaa, kaalliyagaa-peeshuwan qonccida oosoy A bolli poletidoogaanne peeshuwa- oosoy polettidoogaanne polettido wodiya qonccissiyagaa. Daroto issi qofa qashoy guuttaara hageetuppe naa''ubata shiishshi oyqqees. 
Leemisuwassi: 
?	Na'ay nabbabees. (naa''u qaalata oyqqida qofa qashuwa)
?	Laceeboy yiis. (naa''u qaalata oyqqida qofa qashuwa)
?	Maaddeeboy mittaa tokkees. (heezzu qaalata oyqqida qofa qashuwa)
?	Otooroy shammido booray goyyenna. (oyddu qaalata oyqqida qofa qashuwa)
?	Adeemi zerettaa minjjidi badhdheesa zeriis. (ichchashu qaalata oyqqida 
qofa qashuwa)
?	Xeneeboy harggidi haakime keettaa gelidaagee paxiis. (usuppun qaalata oyqqida qofa qashuwa)
?	Di'oy bolla biittaa efirggido gishshawu biittay laddiis. (laappun qaalata oyqqida qofa qashuwa)
3.2.1. Wolattatto Doonaa qofa qashuwa qommuwa
Ha qommon qonccida qaalata baaso oottidi merettiya qofa qashoti bantta quxaruwan oyddan shaakettoosona.  Hegetikka hada, dakko, walahanne dakko walaha qofa qasho geetettoosona.
3.2.1.1. Hada qofa qasho
Ha qofa qashuwa qommoy issi yohuwaanne issi peeshoy barina qonccissiyageetuura gididi de'iyo qofa qasho.  
Leemisuwaassi
1. Daani timirtte keetta biis.
2. Shumbbulloy na'aa wadhdhiis.
3. Taayoota gosiya menttaasu.
4. Kaataaroy billaman dorssaa goora'iis.
5. Baassi bari ishaassi miishshaa kiittiis.

Hageeti qofa qashoti biis, wadhdhiis, menttaasu, goora'iis , kiittiis giya issi issi peeshotu xalaalaa oykkidaageeta gidiyo gishshawu hada qofa qasho qommotun zaggettoosona. Issi ooso xalaalay polettidoogaa bessoosona. Ha bollan peeshotu bolli qoommi (zemppi) uttida someti qofa qashuwa giddon de'iya allaalliya polidaageeta (keetawata),kaalliyaageetanne orddissiyaageeta bessiya gujota.Koyro peeshuwan de'iya /-i/ heezzanttuwan de'iya /-a/ ichchashanttuwan de'iya /i/ ra gididi keettaawatetta malaatiya gujuwaa bessiya sunttaduwa geetettoosona.  Heezzantto peeshuwan de'iya -/asu/ qofa qasho giddon de'iya kaalliyagaa bessiya sirqqetta.  
Kaalliyaagaanne keettaawaa eranawu malaatiyagee allaallee polettidobaa shaakkidi erissiyadan uttanawu koshshees.  Hegaassikka suntta paca qofay kaaletuwa malaataara uttanawu bessees.Issi hada qofa qashoy keettaawaba woykko bari giddon de'iya allaalliyabaa paattidi yootanawu danddayees.  Keettaawaba paattiyo wode, yootuwa, hanota, laamiya, duussa, woykko milatuwaaba gidanawu danddayees.
Leemisuwaassi: 
1. Baafi tamaare  ( hanota)
2. Baafi wottaaddara gidiis ( laamiya)
3. Baafi soon de'ees ( duussa)
4. Baafi bari aayyiyo milatees ( milatuwa)
Ha hada qofa qashoti qommon bantta sintta baggaara uttida shirkkaa giddon de'iya beeraa bessoosona. Payddo 1n de'iyagee Baafi tamaare gidiyooga, 2n de'iyagee I gooba gidiyooga 3n de'iyagee Baafi wotaaddaratettawu laamettoogaa 4n de'iyaagee Baafi soon de'iyoogaanne, 5n de'iyaagee Baafi bari aayyiyo milatiyoogaa yootoosona

3.2.1.2. Dakko qofa qashuwa ( Hada  + Hada)
 Darota gattiya dabboyotun oykettida naa''u woykko naa''aappe bolla gididi banttana danddayidi banttarkka eqqiya qofa qashota oykkida qofa qashuwa qommuwa. Hagaa giyogee ha qfa qashuwa qmmoy bari giddon naa''u peeshuwa oyqqiyogaappe denddidaagan naa''u oosoy oosettiyogaa woykko polettiyogaa malaatees. Keettaaway issuwa gididi naa''u peeshuwa oyqqikko issi issi doonaa eranchchati hada qofa qashodan ekkoosona. 
Leemisuwaassi- 1. Tamay iita denddiis shin dari qohibeenna.
                            2. Tonjji zal''enna, zal''ikkokka miishsha oyqqenna.
                            3. Kasttiroynne Maari timirttiya tamaaridi oosuwa oyqqidosona.
                           4. Ta aaway iita harggiis shin Xoossi maariis.
3.2.1.3.  Walaha qofa qashuwa (Hada + sheephe)
Issi barina danddayida qofa qashuwanne issi hara barina danddayenna sheephe paca qofa qashuwa shiishshi  oykkida qofa qashoy walaha qofa qasho geetettees.
Leemisuwaassi.    1. Lalloora sakettido gishshawu  haakime keetta baasu.
                              2. Naati shaafa biidi haattaa wadhdhiidi pee'idosona.
                                 3. Gaadanni machchiyo ekkido gaasuwan nu sooni darobay                  	moorettiis. 
                                4. Walttoora baree gakkennan gelidoogaappe denddidaagan 	yelaydda keehippe tuggataasu.
3.2.1.4. Dakko walaha qofa qashua ( Hada  +  hada + sheephe)
 Guutta giishin bari garssan naa''u hada qofa qashotanne issi sheephe paca qofa qashuwa oykkanawu dnddayiya qofa qashuwa qommoy dakko walaha qofa qashuwan zagettees.
Leemisuwaassi-  1. Shocettida na'ay hosttaaliya gelidinne paxidi kiyiis.
                2. Laafaa maaddiya uraa ooninne dosenna, ubba  	shiishshanawukka koyenna.
                3. Ta keettaa de'uwa moora giikko ne zoriya ekkikke 	ekkiyakkokka hegaadan oottikke.
Simi hageeti nuuni haasayiiddi go'ettiyo qofa qashotanne eta qomuwa quxaruwa (structure/grammar rule) baaso oottidi shaakkin beettiyageeta. Hageeta shaakkidi eriyogee haasayidi kiitaa aattiyo wode suure maayettay merettanaadan loyttidi maaddees.
Oosuwa 3
Qofa qashoy go'aa baaso oottidi shaakkiyo wodekka oyddan shaakettees. Gidoppe attin nuuni ha''I keehippe wudidi xeelliyogee quxaruwa gidiyo gishshawu aggidi aaxxida. Eriyogee lo''oba gidiyo gishshawu ane hegeeti oona oonakko  xaafidi bessanawu malite.
_______________________________________________________________________________________________________________________________________________________________________________________________________________________________________

Oosuwa 4: Ha shemppuwa sintta qofa hoolliya shocidoogaa  yigganawu kaalliya 	 	       oyshaa citan tobbidi zaarite.
1. Doonaa seeraa haasayaara aybee gattiyay?
______________________________________________________________________________________________________________________________________________________________________________________________________________________________



2. Doonaa seeraa loyttidi erennaagee maayettaa bolli ehiyo metoy aybee?
_________________________________________________________________________________________________________________________________________________________________________________________________________________________________
3. Doonaa seeran keten''idi haasayiya asati demmiyo go'ay aybee aybee?
______________________________________________________________________________________________________________________________________________________
3.3. Oosuwa polanawunne mexxi bessanawu go'iya Wolayttattuwa.
Oosuwa 1: Kaallidi imettida oyshata loyttidi zaarite.
1. Doonay gaytettaappe aattidi xeelliyo wode mexxi bessiyobaara gayttiyabe de'ii?
______________________________________________________________________________________________________________________________________________________
2. Ane de'ees giidi intte qoppiyobaa xaafidi qonccissite.
__________________________________________________________________________________________________________________________________________________________________________________________________________________________________________
3. Wogaanne buquraa qoccissanawu doonay kaa'iyo beeray aybee?
__________________________________________________________________________________________________________________________________________________________________________________________________________________________________________
Doonaa go'ay gaytetta xalaalaassa giidi aggi aggiko doonaa go'a paattidi xeellennan xunttan birshshida gaanawu danddayettees.  Doonay naachchaappe doommidi dere deretettawu koshshiya wolqqaamabaa tobbanawu, dabaaban kelkkanawu, wogaa buquraa qonccissanawu,guutta yootetuwappe biidi meretaa pilggi xeellanawunne hegaappe aadhdhiya allaalliya polanawune birshshi yootanawu, paatti bessanawu maaddees. Hagaa xalla giidikka gorddanawu danddayettenna. Gaasoykka qeeri sarota dabidaabbiyappe doommidi asaa naatu galla galla duussaa wogaa bessiya mexxi xaafuwa, peeshsha kuushshaanne harabata medhdhi xaafidi bessanawu doonay kaa'iyo beeray guutta gidenna.
Hegaa mala lodda laamiyan (evolution) qilliiciyappe de'uwaa aassi bessiya gita miishshaa gakkanaashin de'iya doonaa dichchay keehippe ufayssiya dichchaa hemeta. Ha hanotan doonaa go'ettiya asa ubbay medhdhi bessiyo woykko ootti poliyo annaaciya shaakkanawu injjeyees. Polo hemetaykka haasayan huuphiya pashkkissiya qilliiceta, miichchiddi gida timirttiya idinttiya naacchchata, polettida oosuwa bessiya kuushsha qofata, ootissiyagee oottiyagawu immiyo kiitata, gutaran lallabiyo qofatanne hegeetanne hegeeta malatiyabata suure zirxxi oottidi birshshi micciyo hanotana. 
Haasayay coo haasaya giido gishshawu keehippe kawushshan xeelliya asay cora. Gidoppe attin nuuni oottiyo oosuwan zirxxi giida ayfee beettanaadan haasayaykka barina danddayida giigatettaa xekkaa oychchees. Hegaa giyogee issi haasayaassi doorettida uray woykko issi ooso keettaa gadaaway I haasayiyobay bari heeraa awushshaa qilxxixxi oottidi bessiyagaanne oyqqido sintta qofaa hoolliya shociya allaalle gidiyogaa koyrottidi eranawu appe darobay naagettees.
Oosuwa 2  
1. Issi shiiquwa haasayan dooyanwu doorettida uraappe aybi aybi naagettii?
_________________________________________________________________________________________________________________________________________________________________________________________________________________________________
2.  Co''u giidi guppi denddidi issi shiiquwa haasayan dooyiyanawu danddayettii?
__________________________________________________________________________________________________________________________________________________________________________________________________________________________________________
3.	Gaasuwakka aahuwan qonccissada xaafa
________________________________________________________________________________________________________________________________________________________________________________________________________________________________________________________________________________________________________________________
3.4. Lallabaanabaa giigissuwa
Haasayaassi baaso sintta qofay ammanttuwa woykko erissuwa gidyogaa milxxi oottidi eridi woykko akeekidi issi shiiquwa haasayan dooyanaadan doorettida uray koyrottidi haasayanabaa giigissees. Ha haasayawu ammanttoy sintta qofadan oyqettidaba gidikko haasayiya uray ammanttanawu maaddiya naqaashata ubbaa shiishshidi kuuccidi oyqqanawu koshshees. Hegaappe guyyiyan ammantto ogeta ubbaa go'ettiyogee aattiyo kiitaa boolimissees.  (Stott, Young and Bryan, 2004: 41) ha ammantto ogeta heezzan shaakkidi qonccissoosona. 
?	Etoos-haasayiya uraa gitatettaassi immiyo bonchchuwan I/A haasayiyobaa ammanidi ekkiyogaa. Geelladan haasayaa giddon siyettiya mal''etuwa denddo oottanawu danddayees. Hagee beni wodiyaasappe doommidi nu biittan de'iya haasayanchchatuppe Haxe Tiwodroosappe doommidi ha''i wodiyan de'iya haasayanchchatuppe nu biittaa Toophphiya aaho dichchaa ogiyan kaalettiiddi ziino mati xeesettida Ayso Gadaawaa Zeenaawe Mallasa leemisuwan denttanawu danddayettees. Hageeti leemisuwassi ekkido amaridaageetappe attin hara dumma dumma macaran qoodi zawi baynna haasayanchchati de'anawu danddyiyogee keehippe geeshsha. 
Oosuwa 1
Ane hagaa mala haasayawu leemiso gidiya uraa intte de'o layttan intte eriyo hanotaara gattidi qonccissite.
________________________________________________________________________________________________________________________________________________________________________________________________________________________
?	Paatoos-hagee qassi ezggiyageeti keehippe ufayttiyo allaalliya denttidi haasayiyogan ammanttiyogaa. Ha wodiyan ezggiya asaa hulluuquwa loyttidi denttettiyabay haasayettees giidi qopettees. Asay yeemottiyobaa denttidi haasayiyogan haasayanchchaa xeelayne ammanoy gita beeraa kaa'ees.
Oosuwa 2
Ane hagaassi leemiso gidanawu danddayiya huuphe yohuwa xaafidi gaasuwaara qonccissite.
___________________________________________________________________________________________________________________________________________________________________________________________________________________________________________________________________________________________________________

?	Logoos-hagee qassi issibaassi hanido woykko merettido gaasotaa paattidi qonccissiyogan ammanttiyogaa. Gooba palamaara de'iyo gishshawu zirxxa naqaashata shiishshidi zemppissanaadan un''ettees. Issi palamay woykko palama qofay shiiqiyo wode issibay awun ayssi waanidi hanidaakko woykko hananaakko suure qonccissidi bessiya zemppisso naqaashay keehippe koshshees. Hegaa gishshawu haasayanchchay waatidi shiishshanaakko koyrottidi halchchanawunne giiganawu bessees.
Oosuwa 3
 kaalliya oyshatussi giiga zaaruwa imma
Leemiso huuphe yohuwa gaasuwaara qonccissite.
_________________________________________________________________________________________________________________________________________________________________________________________________________________________________
Neeni haasayanawu ekkada denddido huuphe yohuwaninne sintta qofan keten''ada qommoogeetuppe issuwa dooranawu danddayiyogee oossinne geeshsha. Leemisuwassi neeni asaa kushiya meeettidi kattaa miyogee keehippe maaddiyogaa ammanttawu koyyikko kushiya meecettennan kattaa miyogee ehiyo danotanne metota saynise naqaashan zemppissada haasayikko Logoos, qassi keehippe daganttiya woykko shabbiriya naqaashata go'ettada haasayiyobaa ammanttiyo ogiya doorikko Paatoos, ha naqaashaa yootidi ammanttiya bonchchettida imattaa shoobbada yootissiyo hanota go'ettada kiitaa aattikko Itoos geetettees. Neeni haasayiyo haasaya suure polanawu koyyikko Potolikaa asati, Gaazeexaa eranchchatinne erissuwa oosanchchati asaa ammanttanawu waati shiishshiyakko loyttada akeekan kaallana koshshees. 
Giigissido haasayaa aattanaappe kasetidi ezggiyageetu hanotaa pilggidi eta eeshshaa loytti eriyogee oosuwa poluwa keehippe eesoyees. 
Hegaa gishshawu kaalliyageeta oosuwan peeshshanawu bessees.
?	Ezggiyageetu wogaynne meezee taani aattiyo kiitaa bolli de'iya beeray aybee?
?	Ezggiyageetu baree taani aattiyo kiitaa xekkaara biyabee?
?	Ezggiyageetu mattumayshin?
?	Taani haasayiyo asaa timirtte eraynne xekkay awa heeree?
?	Ezggiyageetu oosoy, duussa hanotaa xekkaynne bonchchotettaa xekkay aybi keenee?
?	Eti kaalliyo ammanoy woykko etayyo de'iya xeelay aybi keena xekkan deviyabee?
?	Ezggiyageetu Potolikaa xeelay aybi malee?

Haasaya heeraa pilggiyogeekka haasayiyo miishshay suure sohuwa oyqqanaadan kaa'iyo beeray guutta gidenna.Hegeeta geeshshanawu kaalliya oyshata zaariyogee keehippe gitaba.

?	Taani haasayan kiitaa aatiyo asaa qooday aappunee? Hagee gita paydoy de'yo ezgganchcha gidikko maara giiguwa polanawu koshshiya hanotaa bessees.
?	Haasayay aadhdhiyo sohoy awuunee? Hagaa eriyogee nuuni haasayiyosay so biittaan, kare biittan, haasayiiddi Tekinooloojje miishshata go'ettiyogaanne aggiyogaa bessees.
?	Taani haasayawu shoobettida aseeyye taappe haasayaa giigissida asee? Tana ezggiyageeti suure ezggiyo hanotan de'iyana.
?	Haasayay gallassaappe aappun saatiyan aadhdhii? Hagaa eriyogee guuraara gidikko ezggiya asaa guugge daro un''ettennaagaanne gallassan ho''iyo heerana gidikko daro pashkkissiyabata haasayaa giddon go'ettiyogaa bessees.
?	Kiitaa kasiya kaaloy aybee? Aatoy koyro heereeyye giddo woykko wurssetta heeree giyogaa zaarees.
Ezggiyageetanne ezggissiyo woykko haasayiyo heeraa xeelliyagaan haagaa keena pilggettaa ootti simmidi haasayaa aatti aggeettees. Haasaya aattiyo wodekka kaallanawu bessiya ogeti daro eranchchatun paatettidi uttidosona. Ha paatetta ogeta hagaappe xade baggaara xeellite.

Haasayan aattiyo naqaashata maarayiyogaa.


Xaaxi waaxo qofaa qonccissuwa	Huuphe yohuwa asaa hulluuquwa shiishshi oyqqiya issi qofa qashuwan qonccissiyogaa bessees. Hara qeeri naqaashati hagan denddokkona



Maarayiyo Seeraa kaaluwa	Aattiyo kiitaa maaray mankkay de'iya suure ogiya kaalliyoogaa bessees. (Leemisuwassi kiitaa huuphe yohuwappe doommidi kasiya kaaluwan wottiyoogaa, hanuwanne gaasuwa maaran wottiyoogaa, qeera yohuwappe ano yohuwakko biyogaa… )


Yohuwa karddiiqa waattaa kaalliyoogaa	Geluwa, Gidduwa nne kuuyetaa kaallidi aattiyoogaa. Hagaa giyogee yohuwa menttuwan menttuwan shaakkidi shiishshiyoogaa


Qofa gattiya qaalata go'ettiyoogaa	Qofaa gogettaa dumma dumma gattiya qaalata woykko xorgganota go'ettada gatta. Leemisuwassi gishshawu, koyro, naa'antto…


Nabbabidi aattiyoogaa	Aattiyo qofatanne issi issi naqaashata nabbabada aattanawu woykko haasayanawu danddayettees.Neeni aattiyoy nabbabuwana gidikko ezggiya asaara ayfiya gaytotettay attennaadan meezetana koshshees.


Qantta xuufiyappe go'ettidi haasayiyoogaa	Huuphe yohuwa , qofaa zuliya nabbabidi aattanawu danddayettees. Qantta karddiyan, duuxa woraqataaninne haraban oyqqidi lem''i oottiiddi haasayana danddayettees.



Denttetto qaaxuwa  go'ettiyoogaa	Issi haasayiyoobaa giigennan asakko  shiiqikko keehi waayissees. Yaaniyo gishshawu ezggiyageeti giiphamidi ezgganaadan kumetta bollaa kifiletu qaattan oottiyoogaappekka haray haasayiyobaa kasetidi eranaadan oottiya hanotata go'ettanawu keehippe koshshees.

Ha qommo sanxxarazhiyan qonccidaagee issi haasayaa aattanawu giigida uray yaa haa geennan baqi baqennan polanaadan kaalettiya qofata. Yaaniyo gishshawu ha korssiya ekkidi bari qofaa haasayan aattiya uri go'ettanaadan zorettees.

3.5. Lallabaa Qaraa dichchiyo ogeta
Lallabaa woykko haasayaa giyogee naqaashaa ekkiyo, immiyonne yirggiyoogan qofaa laamiyappe birshshettaa demmiyo/ medhdhiyo buussaa giyogaa. Haasaya qarati qassi haasayaa go'ettidi cenggurettaara, qonccetettaara, qonccissuwara, cenggurssaa wulaatuwara, h.h.m haasaya qaratuura, haasayiyo wode ayfyan yariyogaakka meetiya wode go'ettidi meetiya oottanawu maaddiya qara. (Brown, 1994; Burns & Joyce, 1997). Wolqqaama haasayanchchata giyogeeti qaalaa akeekan dooridinne injje qonccissuwa go'ettidi haasayiyageeta (Weaver, 1993). Haasaya qonccissuwa giyogee ezgganchchata akeekiyogaanne injjetiya cenggurssa kesuwan, haasaya kayyan, pinccamettaanne cenggurssa-wulaatuwa laamerettuwaninne qaalatu cenggurettan haasayiyogaa.
Haasayanne nabbabo qarati bantta giddon wolqqaama gaytti-uttidaageeta. Qara haasaya qaratuura de'iya luxanchchatussi qassi gida nabbabo Akeekaa qaratikka de'oosona (Liberman, 1998). Nabbabuwa, xaafuwa, haasayaanne ezgguwa qarati issoy issuwa bolli keten"idi dicciyageeta gidishin luxiyageeti ha oyddu qaratakka luxana koshshees.
3.5.1 Haasayaappe Kase, Haasayiyo Wodenne Simmin Haasaya Qaratu
Dichchaa Kaafya Luxisso Hiillata
Haasaya qaraa luxissiyo halchchoy muruta meetiyassa. Daro naatussi luxettaa luxiyo buussay bantta  meezebaanne banttabaa haasayiyogan doommees. Luxiyageeti bantta qofaa akeekiyogaanne dashiyogaa haasayan luxoosona. Haasaya doonay woykko haasaya qaray laatabanne meretan beettiyaba. Gidoppe attin, hagaa giyogee ha qarata polo eriyogawu gattees giyogaa gidenna giidi (Lyle, 1993) naqaashaa immiis.
Daro pilggettati haasaya doonaa dichchay kifle giddon sheneho geetettidoogaa bessidosona (Holbrook, 1983 naqaashidoogaadan). Daro baggi kifle giddon haasaya doonaa luxiyageetuppe aaruwa luxissiyageeti go'ettoosona. Gidoppe attin, luxissiyageeti go'ettiyo wodekka, luxiyageeti eraa demmiyonne qofaa qonccissiyo miishshadan maaddees (Zhang, Alex, Kortner, 1995). Haasaya doonaa luxissiyageeti luxissiyo wode, luxiyageeta bantta buzo qofaa qonccissanawu maaduwa immiyanne injjeyiyageeta gidana bessees. Luxissiyageeti luxiyageeta eta qofaabaa oychchana danddayoosona. Hegee luxiyageeti bantta qofaa akeekanaadaaninne dashanaadan qaadaa immees; hegeekka eti haasayaa tololayiyo qaadaa immees. Hegaa mala ogiyan luxissiyageeti eraa immiyageeta gidokkona; injjeyiyageeta. Luxissiyageeti doonaa luxiyageeta haasayaa luxanaadan kaalliya ogetun maaddana danddayoosona:
1.	Haasayaa meezetanawu wodiya immiya hiillata bessiyogan,
2.	Bantta tumu de'uwan go'ettanawu danddayissiya qaadaa immiya tumu de'o hanotaa go'ettiyogan,
3.	 Luxiyageeti he doonan meetiya meezetanaadan ubba wode oottiyobata medhdhiyogan,
4.	4. Luxiyageeti luxissiyageeti cengguriyo wode gamma cenggurettaa siyidi sitta xeessaa eranaadan qaalaanne paca-qofa qashuwa zaari zaari xeesiyogaaninne go'ettiyogan.
Haasayaappe kase xekkaa
Haasaya qaratu luxettan luxiyageeti hasayaappe kase xekka shiishuwassi giigiyogan aattoosona.
Hegeekka haasayiyobaa xaafyogan, yootetuwa giigissiyogan, qofata kaafya naqaashata shiishshiyogan woykko qaalan zaaruwa bessiya ezggo qaraa oosotun pee'iyogaa oyqqana danddayees.
Haasayiyo wode xekka
Haasayiyo wode xekkan, luxiyageeti palamaanne A malatiya haasaya oosota / meezeta oottoosona woykko hashetoosona. Luxissiyageeti he wode luxiyageeta ezigganawu woykko kaalettanawu danddayoosona; gidoppe'attin hagee luxiyageeti bantta haasayaa ooti-bessiyonne doonaa qarata bessiyo wode.


Haasayaappe guyye xekkaa
Haasayaappe guyye xekkay qassi ezgganchchatuppe shiiqiya oyshaa zaariyogaa, shiishuwa
kuuyiyogaanne haasayaa poluwa bolli xuufyan zaari qonccissuwa immiyogaa oyqqees. Hegaa gishshawu ha shemppuwan de'iya hiillati haasaya qaraa haasayiyode xekka luxisso oosotu bolli wudoosonanne luxanchchati haasaya qaraa haasayiyode xekkan dichchanawu maaddiya cora ogeta qonccissoosona.
Haasayiyode xekka oosoti ezgguwappe guyye xekka oosotu giddon luxettana danddayoosona.
Gaasoykka haasayaanne ezgguwa luxanchchati issi wode kifliyan go'ettana danddayiyogaa. Ha
ezgguwanne haasayaa oosota walakkiyo hiillay luxanchchatu doonaa qarata minttettees;  luxissiyageetu halchchuwakka barchcheyenna.
3.5.1.1. Qan?ishiya, danttuwanne haysiya yootiyogaa
A. Qan'ishiya
Qan?ishee aassi qoppidi birshshana bessiyo issi geema birshshettaa oyqqida qofa qasho
woykko oysha. “Qan"ishe eedoy” dantto meran xaafettida qon?ishiyaa. Qan?isheti qantta
danttuan giigiyaanne luma gezon de'iyabatta. Hagawu gida leemiso gidana danddayiyagee
Azzaqi haysiya (qooreppe qommuwa asa malatiya do'aa). Neeni qan?ishiya qayshe gaada zaarikko
kantaasa, ixxikko deriya immada eceriya maasa.
Leemisuwa 1:
 Maallado oyddu gediyan hemettees Gallassi naa?u gediyan hemettees Omarssi heezzu gediyan hemettees Hegee aybee? Zaaroy, asa- asi na'atettan oyddu gediyan zuummees, gasttiyo wode
naa?u gediyan hemettidi cimiyo wode guufya ekkees. Malladoy, gallassayne
omarssay asaa naatu de'o wodeta bessiya zuge haasaya.
Leemisuwa2:Huuphiyan tamay eexxes, Uluwan daday guummes, Peenoy heeraa arees. Hegee aybee?                  
Zaaroy: Gaayyiya. Konchchiyan tambbuwa wottidi taman xuuggiyogaa, gariitay sarbbiyo wode
guummiyogaanne tambbuwa cuway ariyogaa yootees.
Yelaga doona luxanchchati ispponjje mala nuuni yootiyoba ubba xunxxi aggoosona. Na'atettan
luxidobay guyyeppe laammanawu metees. Yelaga luxiyageeti bantta siyidoba aybanne ashshennan sittan zaarettiyo gishshawu etassi qaalatanne cenggurssata loddi giidi qonccenne sitta ogiyan ubbato issi mala hanotan xeesiyoge keehi koshshiyaba. Yaaniyo gishshawu, yootetuwa, citan zaarettiyogaa, yexxiyoga, zooriya, yettaanne danttuwa malatiya walaha oosota o'ettiyoogan luxiyageetu haasaya danddayay diccees; etawu de'iya doonaa akeekay poshettees.

B. Danttuwa
Danttoti gida, cora qommonne ufayssa pulttota. ‘Widdowson’ (1989) “danttuwaassi doonaa go'ettiyo abbiya dichchiyo ubbaappe xoqqa muruta eeshshaynne, doonaa ciimma birshshettaa immanaadan doonaa hidduwa qottaa laammi laammi go'ettiyo eeshshay de'ees” giidi palamees.
Dantto giddon de'iya qaalatinne qofa qashoti issi issi luxiyagaa buzo birshshettaa malaatana  danddayiya dumma dumma birshshettaa oyqqidosona. Doonaa luxissiyo kifliyan danttuwa go"ettiyogee luxiyageeti minnidi hashetanaadan ootteesinne luxiyageeti bantta qofaa laamettanawu injje hanotaa medhdhees.
Hegaa gishshawu issi uri bari eraanne heennaa go'ettidi issi xuufyawu hayyuwa immiyo abbiya
dichchiyogee doonaa luxetta buussan keehi koshshiyaba. Hegaa bollikka, danttuwawu de'iya eesuwan hassayettiyo eeshshay, luxiyageeti kase banttawu de'iyoogaa eriichchibeenna meretan de'iya doona seeraanne qaalatu eraa hassayissees. Doona luxissuwan darotoo minttoynne eedoy modele qofa qashota qulliyoogan luxettees.
Danttoti doorettida amarida qaalatun birshshettaa qonccissoosona; qaalaa keehin siitoosona. Yaatiyo gishshawu danttota tobbanawu xaafettida qaalata birshshettaa aassananne adussana bessees. Uucettida guutta doona ufurettatuppe coranne dumma dumma murutay beettana danddayees. Hegaa gishshawu danttoti luxiyageetu bariyaranne xekkaara maayettiyaba gidana bessees; luxiyageetikka issoy issuwassi hassayananne zaarettidi meezetana bessees.
C. Haysiya-yootuwa
Haysee, waati odiyakko luxissiyageeti kasetidi meezeyiyo wodenne eta doonaa xekkaara biyagaa
gidikko luxanchchatussi lo?o. Luxiyageeti kase asappe siyido haysiya qanttan dashanawu woykko banttappe xaafdoogaa kifliyan bantta laggetussi yootanawu danddayoosona. Haysiya odoy ooratta qofaa dichchees. Luxiyageeti haysiya ufurettatu doomettaa, colbbuwa (dichchaa) nne kuushshaa maaraa mankkaa naagidi qofaa qonccissanawukka maaddees. Qassikka, eeshshaawata, woqaanne susaa oyqqana bessees.
Hegaassi, haysee zaari zaari meezetiyogan dicci diccidi biya bila era. Giigettiyo wode, luxiyageeti bantta haysiyaa kifle luxanchchatussi koxxanawu danddayoosona. Luxiyageeti qan?ishetanne naachchatakka yootana danddayoosona. Leemisuwawu, kifle luxettay doomettanaappe kase luxissiyageeti amarida luxanchchata shoobbidi qantta hayseta woykko naachchata odissana danddayoosona. Hegaa mala ogiyan, luxisisyageeti luxiyageetu haasaya abbiya dichchiyogaa xalla gidennan kifliya wudaakka baakko zuubbarissanaadan oottees (kayi, 2006).
Naata haysiya luxissanawu intte gida haysiya yootanchcha gidiyogee koshshiyaba gidenna. Gidikkonne gida haysiya yootanchchatu eeshshatuppe amaridaageeta intte bessikko keehin maaddees.
Lo'o haysiya yootiyageeti oottana bessiyobata:
• Bana ufayssiyanne ezggiyageetu hanotaara biya haysiya dooriyogaa.
• Haysiya muleera loyttidi meezetiyogaa; kumetta haysiya gidennan ayfettiya paca qofa qashotu
xallaa hassayiyogaa.
• Kiitaa aattanawu akeekanchcha gidiyogaanne bollaa qaattaanne som?uwan besuwa go?ettiyogaa.
• Qonccissuwan, heennaaninne hanqquwan haasayiyoga
• Ezggiyageeta xeelliyoga; ubba asay haysiya siyiiddi de'iyogaa akeekana mala tishshi oottidi
xeelliyogaa.
• Luxissiyageeti haysiya odiyo hiillata bessi simmidi luxanchchata qeeri citatun shaakkidi eti
issoy issuwawu odidi meezetanaadan oottiyogaa.
3.5.1.2 Ezggidobaa Zaari Yootiyogaa
Zaari yootoy haasaya qaraa dichchanawu keehi gida hiilla. Ha hiillaa loyttidi akeekanawu luxanchchata maaddiyo ogetuppe issoy eti haasayanaappe kase zaari yootuwa qonccissanaadan oottiyooga. Misilee eti zaari yootuwaninne qofan wudanaadan oottees; eti doonaa meeziyawu doomettan de'iya woykko lammachcha gidikkonne/ woykko naa"antto doonaa biron meete doonadan dichchiyageeta gidikko, qassi etawu yashshaa qaarana danddayees. Koyro xekka luxetta golletu Wolaytta doonaa silabasiyan (MoE, 2013) ha hiillaa meezetanawu dumma dumma hiillati imettidosona. Hegeetikka:
• Heeraappe ekettida kawushsha hayseta odiyoogaa
• Hayseta gammatettan zaaretti yootiyoogaa
• Meeze hayseta ezggiyogaanne eta ano qofaa yootiyoogaa
• Maxaafaappe nabbabettida haysiya zaari yootiyoogaa
• Mayzza hayseta yootiyoogaa, hhm.
3.5.1.3 Beeraa Kaassaa, Yootetuwa- Yootetuwa Qanxxuwaninne Qonccissuwan
Meezetiyogaa
Beeraa besoy luxiyageeta haasayissuwa doomissiyo ogetuppe issuwa. Hegee hanotata tumu
de'uwappe kifle-giddo ehiyo oge. Luxiyageeti dumma dumma peeshshaa awudiyan de'iyaba milatissidi dumma dumma peeshshaa beeraa bessoosona. Beeraa besuwan luxissiyageeti luxiyageetussi naqaashaa immoosona; hegeekka: eti oonakkonne eti ay qoppiyakko/ etawu aybi siyettiyakko. Luxissiyageeti luxiyageetussi “Neeni Daawita; dottoriyakko baada zino qammi hanidabaa odaasa, yaatada…” (Harmer, as cited in kayis 2006: 3) giidi yootana danddayoosona.
Beeraa besuwan, luxiyageeti issi beeraa, awudiya woykko naa?aakka qoppidi, giigettibeenna yootetuwa haasayoosona. Awudee daroto kuuyettidi imetteesishin yootetuwa luxiyageeti takkiiddi banttawu giigissoosona (Doff, 1990). Yootetuwa xeelliyagan, beeraa besuwawu doorettiya hanotay luxiyageeti meezetidonne eriyooba gidana bessees. Hanotay erettiyaba gidiyo wodiyan ubban luxanchchatussi hashetanawu injjee darees. Injje hanotati luxiyageeti be'iyo woykko bantta huuphiyawu de'i eriyo huuphe yohota gujjoosona. Beeraa besuwassi hanotata giigissoynne luxissoy waayssenna. Hegaa xeelliyagan kaalliya ichchashu xekkata kaallana koshshees:
Xekkaa 1: Hanotaa dooriyogaa
Hagee luxiyageeti beeraa besuwa doommanaappe kase hanotaabaa qoppanawu maaddees.

Xekkaa 2: Paatettata gujjiyogaa
Beeraa besoy tuma milatanaadan koshshiya paatettata ubbaa gujjada giigissa.
Xekkaa 3: Beeraa gishiyogaa
Beeraa bessiyobaa giigissoogaappe guyyiyan, hegaa bessanawu merettida eeshshaawata giigissa.
Hegeetuppe issoti issoti merettiyode hanotatuura tobbanawu de'iya asata gidana danddayoosona. Haraati qassi hanotay bessiyo eeshshan keten?idi eta kaafyageeta woykko eqettiyageeta/ diinata techchoosona. Beeraa dummayoogaappe guyyiyan, luxiyageeti beeraa kaa'anaadan oottiyogaa; banttana eti techchiyo eeshshaawatu guugge giddon wottidi eta beeraa bessanaadan oottiya hiillaa go'ettana bessoosona.
Xekkaa 4: Beeraa Bessiyogaa
Issi issi izaawati bantta beeraa oyqqidi koshshikko dumma dumma hiillata go'ettidi hanotaa ootti bessana danddayoosona.
Xekkaa 5: Luxidobata tobbiyogaa
Beeraa besuwa wurssiyode, intte luxidobaa tobbite, Intte woykko hara hashetida asay he meeziyappe luxanawu danddayoosona.
Beeraa besuwa wurssiyode, intte luxidobaa tobbite, Intte woykko hara hashetida asay he meeziyappe luxanawu danddayoosona.
Yootetoy luxiyageeti bantta duussan go'ettana danddayiyo doonaa seeraa kaallidi giigida
xuufee imettin oosettiyaaba. Yootetuwa xaafdi naata beeraa besissanaagee metiyaba gidenna.
Beeraa besoy naatu tumu duussan keten?idaagaanne eti oosuwan woykko kaassan eriyo
ammanttiya yooteto gidana bessees (Lins, 2005). 
Ootti-besoy yootetuwa eretissiyo injje oge gididi darotoo, luxiyageeti yootetuwa ezgganaadan oottees.
Ootti-besuwa ayfe gaasoy naatu ezggo qaraa dichchanaassanne ooratta paca qofa qashotanne qaalata eretissanaassa. Hassayssidoogaadan, luxanchchatussi yootetuwa meezetiyoonne qonccissiyo wodee imettana koshshees.
Nabbabanchchatu tiratireekka luxiyageetu doonaa bilaanne haasaya doonaa akeekaa
dichchiya hara diraama shiisho qommo. Hegee waayssenna; gaasoynne dumma maayuwa
woykko kaafybata koshshenna. Issi issi luxiyagawu haasayana xuufee, meezetana wodeenne
doona hiddo dummatettaa kaafee imettees. Nabbabanchchatu tiraatiree naa?u woyko daro asati
xuufyappe nabbabidi woykko issi doona-bilaappe birshshidi ezgganchchay/nabbabanchchay
eeshshaawa, woqaanne oosuwaa akeekanaadan oottiya ogiyan shiishshiyoba. 

Yooteto Meeziya: 
Kaalliya yootetuwa Waattan nabbabitenne meezetite. Ha yootetuwan eeshshaawati Goobanne Gifaato.
Naa?aykka usuppuntta kifle luxanchchata.

Gooba: Tamichchee Gifaatee, paacee gakkiisishin ayssi issippe nabbabokkoo?
Gifaato: Goobee tayshawu awudeeshsha, siyadii?
Gooba: Eettenne, heezzu giyappe guyyiyan imettees.
Gifaato: Digga hegee adussasan de'ees, bakkaappe simmiina gaanawu aybee attiday?
Gooba: Hahahaha..! Ayssi azalla asadan qoppay? Heezzu giyay heezzu gallassa mala gidiyogaa
erikkiiyye? Hegaa mala qofaa aggaagada haaya eesuwan nabbabuwa doommos!
Gifaato: Azalladan qoppiyay nenee tanee? Heezzu giyappe guyye gakkiya paaciyaassi tana aybee un?ettiyay? Heezzu gallassay attiyoode nabbabana. Ayssi heede doommokkonii?
Gooba: Chiikka! Nuuni qolchcha luxanchcha gidanawu wodee diishshin giigettiyoogaa koshshees.
Gifaato: Hegaa ne un?etta! Taani ta miiretuura allaxxashshana! (Gidoshin paacee matiiddi dees).
Gooba: Gifaatee ta michchee aymala de'ay?
Gifaato: Lo?o Goobe. Naati tawu nabbabanawu oychchin bari dawutaraa diggidosonashin ha?i tana waana gay?
Gooba: Eti gammabaa hanidosona. Neenikka ne oosuwan wudakka.
Gifaato: Tayshawu hanay haniichchiis, Tawu neegaa immarkkii?
Gooba: Hey, ekkada eesuwan nabbaba.
Gifaato: Keehin galatays. Ne zoree tawu biroon akeekettiis tayshawu.

Wurssetta oosuwa
1.	Lallaba hiillaa giya korssiyan uttida sintta qofay hoolliya woqqaa shocidaakkonne aahuwan qonccissa
________________________________________________________________________________________________________________________________________________________________________________________________________________________________
2.	Lallaba hiillaa IIppe demmido era awan awan go’ettana danddayiyakko qoncciissada bessa
_________________________________________________________________________________________________________________________________________________________________________________________________________________________________

3.	Lallabay asa naatu de’uwa bolli kaaiyo beeraa qonccissada bessa 
________________________________________________________________________________________________________________________________________________________________________________________________________________________
4.	Ha shemppuwa kulkkabata kessada dasha
________________________________________________________________________________________________________________________________________________________________________________________________________________________
Qaalatu Wolayttatto Birshshettaa
English	Wolayttatto Birshshettaa
Abbreviation	Muucca qaalaa
Academic vocabulary	luxxetta qaala eraa
Acknowledge	Nashshaa
Accuracy	Gammatattaa
Accurate	Gamma
Achievement	Wurssetta ayfiya /Murutaa
Activity      	Meeziya
Alignment	Gaytotettaa
Analyze (Analysis)	Yirggettaa
Apply	Oosuwa Peeshshiyogaa
Approach	Shiiquwaa
Appropriate rate	Bessiya  eesuwa
Assessment	Yigettaa
Attitude  	Xeelaa 
Attractive	Yeemoyiyaba 
Background 	Guyye hayddaa
Be positive	Suureyada qoppa
Benchmark 	Denddo zawaa
Blank	Daa'uwa/kayyiya
Body/Middle	Colbbuwaa
Bold 	Borxxoxisuwa 
Brain storming	Beegoyuwaa
Caption	Misiliyappe garssa qonccissuwa
Categorization	Zaggiyoogaa
Categorize	Zagaa
Character	Eeshshaawaa
Characterization	Misatissuwa
Check list	Mahata 
Chunking	Eesuwan hototayidi nabbabuwa
Cliché	Tocce-haasayaa
Clues 	Xeeraa bessiyabaa
Cluster schools	Citta-luxetta golleta
Cohesion	Maayetta
Cohesive 	Dabboyyiyaga
Coherence 	Zuussayuwaa
Communication 	Meetiya
Competent 	Qolchchidaaga
Competent 	Gida
Complex 	Undduwaaluwa
Component	Danchchiketta
Component	Danchchikiyaa
Components	Danchchiketa
Comprehension	Akeekuwaa
Concept	Geeraa
Conclusion	Kuuyettaa
Confrontation 	Baaxeyiyogaa
Constructive feedback	Minttettiya zaari giigissuwa
Conversation 	Haasayettuwa
Content 	Gomppaa
Contextual clue 	Awudiyan xeeraa bessiyabaa
Contextual question 	Awudiya Oyshaa
Cooperative learning	Maadettidi luxiyogaa
CPD /Continuous Professional Dev’t/	QED (Qanxenna Eraa Dichchaa) 
Circumstance	Hanotata 
Criteria/checklist	Mahaa
Critical 	Wolqqamaba 
Decoding	Xeesiyogaa
Demonstration	Ootti besuwa
Descriptive	Qonccissiya
Determine 	Shaaki eriyoga/maacciyoga/
Dialogue	Hasayettuwaa
Disappoint	Lanccissiyogaa
Discourage	Bacceessiyogaa
Discourse markers	Haasaya mal’’ettiyo malaataa
Draft	Harxxetta xuufiya
Editing	Goydiyoga
Education 	Luxetta
EGRA /Early Grades Reading Assessment/	GKNY /Garssa Kifiletu Nabbabbuwa Yigetta/
Element	Ufurettaa
Encoding	Xaafiyooga 
Enjoy	Daa'imuwa/ufayttiyogaa/alaxxiyoogaa
Enrichment 	Zooxissuwa
Estimate	Malettaa
Ethics 	Kandduwaa
Event 	Hanidaba
Excellent	Keehi daro lo”o
Explicit	Qoncce
Explicit instruction	Qoncce luxetta
Expository	Naqaashiya/Qonccissiya
Feedback	Zaaro-hayyuwaa
Feeling	Heennaa
Figurative language	Bila haasayaa
Flat form/Stage	Diriiphaa
Flock (???)	Wuddiyaa  “Eddoy badduwa denttees” Edduwaa=Wuddiya
Focus 	Wudaa
Footnote-	Tohossa qonccissuwa
	
Formal	Saapho
Framework 	Goota woykko kumetta hanota
Frequency 	Shoojjuwaa /Simeretuwa/
Front matter	Doometta sinttatun de'iyabata
Good 	Lo’’o 
Gradual release model	Kaafiya loddan shooddi Ekkiyogaa
Graphic organizer	Qofaa wurccuwa
Graphophonemic 	Cenggurssaa-malaata akkeekuwa 
Ground rule	Baaso Seeraa
Guided Practice	Kaalettiyo meeziya
Guiding question	Kaalettiya Oyshaa
Hearing 	Siyyiyo
Hyperbole	Kafaafisso-haasayaa
Hypothetical	Mali be’uwa
Implication	Dabottettaa
Inference 	Kase era go’’ettiyooga
Inferential question	Ba eriyobaappe denddidi zaariyo oyshaa
Informal	Yeda
Information 	Naqaashsha
Informational	Paafunttaa/naqaashaa
Interpersonal communication	Bagiddo meetiya
In-service	Oosuwa bolli
Intimate rapport	Sheendiyaa 
Intonation	Cenggurssa wulaatuwaa
Intonation	Cenggurssaa wulaatuwaa
Intonation	Cenggurssaa wulaatuwa (xoqqu nne ziqqi oottiyooga)
Justification/Confirmation	Boxooxissuwaa
KWL (Know, Wish to know, Learned) chart Model	EEL (Eriyobaa,Eranawu koyiyobaanne Luxidobaa) charttiya moodeliya
Label	Bessiyabaa
Learning	Luxiyoogaa
Learning objectives	Luxettaa sintta qofata
Learning to read	Nabbabanawu luxiyogaa
Lesson	Luxxisuwaa
Letter	Machchallaa
Letter	Qalaaxiyaa
Linguistics	Doonaa hidduwaa
Listening 	Ezggiyo 
Literature	Doonaa bilaa
Main 	Bira (??)
Manual	Maanuwaaliya
Mastering	Haariyogaa
Mastering contents	Luxetta gomppa haariyogaa
Mentoring	Kaafiya
Meta cognitive	Aaye kaha hillatta
Metaphor	Geddarisso-haasayaa
Method	Ogiya/Hiillaa
Method	Ogiyaa
Minute	Galchchaa maachchaa
MLC	Ziqqa luxetta gidaa
Mobility	Shooyettaa
Modeling	Oottidi bessiyogaa
Morpheme 	Gunddulaa
Mother tongue	Lufa Geeshshido Doona (LGD)
Narrative text	Hanidabaa yootiya yuufiya
National Learning Assessment	Toophphiya biitta xekka
Note 	Qantta xuufiya
Notion/concept/ 	Geeraa
Nurturing	Meezeyiyoogaa
Observation	Wuda xeelaa
Opinion 	Qofaa
Opportunity 	Qaadaa
Oral language	Haasaya doonaa
Organization	Mayrettaa
Organize 	Mayrettaa
Organize	Mayrettaa
Outline	Qofaa zuliya
Pacing	Bessiya eesuwa
Paradox	Kirqqisso-haasayaa
Pedagogy	Luxissuwa hidduwaa
Period	Luxxetta wodiya
Personification	Laamo-haasayaa
Philosophy	Qorggettaa
Phonics  	Cenggurettaa /Cenggurssaa malaata luxissiyooga/
Phonological Awareness	Cenggurssaa akkeekuwa
Phrase 	Pacca qofa qashshuwa
Plot	Susaa (Taarikiya Buussaa)
Portfolio	Ba oosuwa poluwa (Bana) kaaliyo mazggabaa
Pragmatics	Dogotaa (Doona Go’aa Hetetta)
Prediction	Hiraagiyogaa
Presentation	Shiishuwaa
Pre-service	Oosuwappe kase
Program	Shuushshaa
Program	Shuushshaa
Pronounce	Xeessa
Pronunciation	Cengguretta
Punctuations 	Kuushetta malatata
Purpose	Gaasuwaa
Purpose/object/aim/	Halchchuwaa
Qualitative	Boolimaa 
Rapport	Siiqotaa 
Rating 	Dummayidi malatiyoga
Read to learn	Luxanawu nabbabiyogaa
Recruitment	Moodettaa
Reference	Xombbiya
Rhyming	Eeduwa (?? )
Riddle 	Qan’’ishshiya
Summarize	Dashettaa
School	Luxetta golliyaa
Scope 	Zawaa
Section	Shaahuwa
Self-checking strategy- 	Buuzo Yigettaa hiillaa
Sequence	Garadaa
Sequence	Kasiya Kaaluwa
Sequence indicators- 	Kasiya-kaaluwa bessiyabata
Setting 	Woqaa
Shelf	Seefaa
Sight words	Meeze qaalata
Signal words	Malaatiya qaalata
Simile	Malatisso-haasayaa
Social emotional problems	Issippetettaa woppaa xayuwa metota
Solution	Pagalettaa
Source	Danddiyaa/pulttuwaa/gedenuwaa/man”iyaa/Geessuwaa/Duuhaa/Qatuwaa
Spelling	Machchallaa/Pitaliya Wotuwa
Stories 	Hayda/kerssuwa
Story map	Haysiya misiliya
Strategy	Hiillaa
Strategy	Hiillaa
Stress	Cenggurssaa wolqqanttuwa
Structure	Quxaruwa
Student 	Luxiyaagaa/Luxanchchaa
Subject	Luxxetta qommuwaa
Summarization	Dashshiyooga
Summarizing	Dashiyogaa
Surface idea	Bololettaa
Supervisor	Kaalli xeeliyaga
Support 	Kaafiyaa
Syllable	Kuriya
Syntax 	Qoqataa
Synthesis 	Laaluhaa
System	Goocaa
Systematic Instruction	Gooca Luxissuwa
Table	Zaqa (zaraa qanxxuwa)
Tales 	Hayssiya 
Tattering	Duxxerettennan 
Teacher	Luxissiyaagaa/Luxissanchcha
Teaching	Luxissiyoogaa
Template	Qotta (Template= Pre-defined framework)
Text structure	Xuufiya quxaruwa
Theme	Cuccuntta /Ano-qofaa
Theory	Hunddumaa
Topic 	Huuphe yoohuwaa
Transformation	Pino
Tracking 	Kaaliyogaa (Dichcha)
Transitive	Pinniya
Unit structure	Shemppuwa qottaa
Very good	Daro lo’’o
Writing composition	Darissuwa xaafiyogaa
Writing convention	Xaafuwa maachchaa
Analysis 	Yirggettaa
Approach 	Shiiquwaa
Body/Middle 	Colbbuwaa
Brain storming 	Beegoyuwaa
Categorize 	Zagaa
Character	Eeshshaawaa
Cliché 	tocce-haasayaa
Cohesion 	Maayettaa
Coherence 	Zuussayuwaa
Component  	Danchchikiyaa
Concept 	Geeraa
Education 	Luxettaa
Estimate 	Malettaa
Feedback 	Zaaro-hayyuwaa
Figurative language 	Bila haasayaa
Flat form/Stage 	Diriiphaa
Formal 	Saapho
Frequency	Shoojjuwa
Hyperbole 	Kafaafisso-haasayaa
Informal 	Hada
Intonation 	Cenggurssa wulaatuwaa
Intonation 	Cenggurssaa wulaatuwaa
Justification/confirmation 	Boxooxissuwaa
Learning 	Luxiyoogaa
Letter 	Machchallaa
Letter	Qalaaxiyaa
Linguistics 	Doonaa hidduwaa
Literature 	Doonaa bilaa
Metaphor 	Geddarisso-haasayaa
Method 	Ogiyaa
Minute 	Galchchaa maachchaa
Organize 	Mayrettaa
Paradox 	Kirqqisso-haasayaa
Personification 	Laamo-haasayaa
Philosophy 	Qorggettaa
Phonics 	Cenggurettaa
Plot 	Susaa
Pragmatics	Dogotaa
Presentation 	Shiishuwaa
Program 	Shuushshaa
Purpose 	Gaasuwaa
School 	Luxetta golliyaa
Sequence	Garadaa
Shelf 	Seefaa
Simile 	Malatisso-haasayaa
	Wolaytta Sooddo Yunbburshshiyan
 Peeshsha Saynisiyanne Asumma Kolloojiyan
Wolaytta Doonaanne Doona-Bilaa Luxetta Macaraa

Korssiyawu Qommoy: Lallaba Hiillaa II
Korssiya shaaho Pydoy: WLL 416 
 Wodiya Zananay:  3
Korssiya Qonccissuwa
Ha korssee luxiyageeti bantta duussa ogiyan gayttiyabata haasayidi qonccissanaadaaninne hegaassikka haasayan asaara mayettiyogaa eranaadan baaso gidiya era qarata dichchiyoogaa wudidi xeellees. Korssiya luxanchchati luxiyo wode daroppe qofa waati medhdhiyakko woykko aattiyakko hegaappe demmido eran qassi maayettiyo ogiya waati medhdhiyakko wudees. Qofaa imoy mooroy baynna geeshsha qofa qashota go'ettidi gidanaadan loyttidi xeellees. Qofa issoy issuwara laamettiyo wode hananaawu bessiyabatanne maayettay waanidi merettanawu danddayiyakko suure qoncce era immees. Haasayaa doommishin, baggettishiininne kuuyishin kaallanawu bessiya ogeta aattiyo kiitaa gogettaanne murutatettaanne harabata gomppaa giddon yiici oyqqees. 
Korssiyawu Sintta Qofa
Ha korssiya wurssi simmidi luxanchchati:
?	Kifile giddon doonaa tamaariyo wode de'iya hanotata akeekana.
?	Lallabaay aybakko shaakkidi erana.
?	Haasayan gayttiyo ogiyanne seeraa loyttidi erana.
Korssiya Gomppata
Koyro Shemppuwa: Lallaba Hiillaa Woykko Haasaya Meetiya 
/Oral Communication/
1.1 Lallabaa birshshetta.
1.2 Zirxxa Lallabaa.
1.3 Zirxxa Lallabaa eray tamaaretussi koshshiyo gaasotaanne hanotaa.
1.4 Suurenne zirxxa Lallabaa xeelliyagan oosanchchatu ammanuwa/ xeelaa.  
 Naa'antto Shemppuwa: Peeshshan Go'ettiyo Wolayttattuwa
2.1. Go'aa
2.2. Ubba sintta qofawunne wodiyawu go'ettiyo Wolayttattuwa
HeezzanttoShemppuwa: Luxettaa Dichchawu Go'iya Wolayttattuwa
3.1. Kifile giddo Wolayttattuwa
3.2. Gaytettan doonaa Seeraa	
3.3. Oosuwa polanawunne medhdhi bessanawu go'iya Wolayttattuwa
Yigetta
Adussa So Oosuwaa ………………. 40%
Kaalli-xeeluwa ...…………………...10%
Wurssetta Paaciya.………………… 50%

 
Xombbe Maxaafata

Beck, I. L., McKeown, M.G., & Kucan K., (2002). Bringing word Life; Robust Vocabulary
Instruction. New York: Guilford Press.
Brown, H.D.(1994). Teaching by principles. An interactive approach to language pedagogy. Englewood Cliffs, NJ: Prentice Hall Regents.
Burns, A., Joyce H.(1997). Focus on speaking. Sydny: National Center for English Language Teaching and Research.
Doff, A. (1990). Teach English: Training Course for Teachers. Cambridge: Cambridge University press in Association with the British Council.
Donn Bayrne. Longman Handbooks for Language Teachers, Teaching Oral English.                      
                       First year, College Road, Chennai - 600 006
Guccione, L. (2012). Oral Language Development and ELLS: 5 Challenges and Solutions.
Colorin Colorado: Bilingual Website. Adapted from Strategy: “Think, Pair, Share.”
Holbrook, H. T. (1983). ERIC/RCS Report: Oral Language: A neglected language art? Language
Arts, 60 (2), 255-58. [EJ 276 124]
Kawaguchi, K., (2010). Every Teacher’s Toolkit Closing the Achievement Gap for English Learners. New York, NY: Pearson Longman.
Kayi, H. (2006). Teaching speaking: activities to promote speaking in a second language. TESL Journal, 12, 11. 
Liberman, A. (1998). “The relation of speech to reading and writing.” In Frost, R., and Katz, L. (eds.), Orthography, Phonology, Morphology, and Meaning. Amsterdam: Elsevier. 167177.
Linse, C.T. (2005). Practical English Language Teaching: Young Learners, in Nunan, David (ed.). New York, NY: McGraw-Hill Companies.
Lyle, S., (1993). An investigation into ways in which children talk themselves into meaning. Language and Education, 7(3), 181-187. 
Ministry of Education of Ethiopia. (2013). Revised Mother Tongue Syllabi: Addis Ababa,
Ethiopia: Ministry of Education.
NCTE/IRA, (2004). Read, Write, Think materials. Available online at: www.readwritethink.org.
Radcliffe, R., Caverly, D., Hand, J., & Franeke, D. L. (2008). Improving Reading in a Middle School Science Classroom. Adapted from Journal of Adolescent and Adult Literacy, 51 (5), 
Stott, Young and Bryan, 2004, Oral Communication, Part one.
Tamilnadu Textbook Corporation, Communicative English higher secondary -       
the SIOP Model. Boston, MA: Pearson Publishing 
Vogt, M. E., & Echvarria, J. (2008). 99 Ideas and Activities for Teaching English Learners With 
Weaver, R. L. (1993). Understanding Interpersonal Communication. Harper Collins College Press: New York.
Yellen, Blake, & Devries, (2004). Developing Speaking Skills: Integrating the Language Arts, Third ed. Scottsdale, AZ Holcomb Hathaway Publishers.
Zhang, H., Alex, K., & Kortner, N. (1995). Oral language development across the curriculum, K-12.
Bloomington, IN: ERIC Clearinghouse on Reading English and Communication.

