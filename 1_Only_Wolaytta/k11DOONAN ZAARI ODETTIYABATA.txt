WLAYTTA SOODDO YUNBBERESTTIYAN ISSIPETTETTAANNE ASUMMA KOLLOOJJIYAN WOLAYTTATTO DOONAANNE HAYYO BILAA MACARA HAAHUWA LOOHANCHCHATU
DOONAN ZAARI ODETTIYABATA
(WOLAYTTA ORAL NARRATIVES)
WLL 425 (Cr.Hr. 3)
HAAHO LUXANCHCHATA LUXISSIYO MOOJUULIYA
GIIGISSIDAAGEETI:
T/MAARIYAMA AYYALACHCHO (MA)
TUMAATO ADMAASA (MA)
KAALLI XEELLIDAAGEETI:
WAARU ALMAAYA (MA)
ABBERE DANNAQO (MA)
uushshaa 2010 M.L.
Wolaytta Sooddo Yunbberesttiya
WLAYTTA SOODDO YUNBBERESTTIYAN ISSIPETTETTAANNE ASUMMA KOLLOOJJIYAN WOLAYTTATTO DOONAANNE HAYYO BILAA MACARA HAAHUWA LOOHANCHCHATU
DOONAN ZAARI ODETTIYABATA
(WOLAYTTA ORAL NARRATIVES)
WLL 425 (Cr.Hr. 3)
HAAHO LUXANCHCHATA LUXISSIYO MOOJUULIYA
GIIGISSIDAAGEETI:
T/MAARIYAMA AYYALACHCHO (MA)
TUMAATO ADMAASA (MA)
GOYDIDAAGEETI:
WAARU ALMAAYA (MA)
ABBERE DANNAQO (MA)
KUUSHSHAA 2010M.L.
WOLAYTTA SOODDO YUNBBERESTTIYA
Gomppaa   										         Sintta
1. Wolayttan Doonan Zaari Odettiyabata (Oral Narratives)	1
1.1. Wolaytta doonan zaari odettiyabatu aybatettaa	1
1.2. Doonan zaari odettiyabati pulttiyosaa	6
1.3. Wolaytta haasayettida hayyo bilaa eeshshata	7
2. Haasayan/ Qaalan aadhdhiyaaba	9
4. Darotoo qanttan shiiqees	33
5. Bila era ooso	34
6. Laamerettiyaaba	35
7. Aadhdhidanne ha"i wodiyaaban wuddees	38
8. Chii- saynise gidida allaalletakka ba garssan oyqqees	38
9. Hayqqennaba	40
1.4. Haasaya Bilaa	40
1.4. 1. Geeddarisso bilaa	41
1.4. 2. Laametta bilaa	41
1.4. 3. Asumma bilaa	41
1.4. 4. Nenetto bilaa	42
1.4. 5. Milatiso bilaa	42
1.4. 6. Xoqqisso bilaa	43
1.4. 7. Baceesso bilaa	43
1.5. Ziba haasayaa	44
Naa"antto Shemppuwa	52
2. Doonan Zaari odettiyabatu Go"aa	52
2.1. Ha shemppuwa sintta qofaa:-	52
2.2. Doonan Zaari Odetiyabati Deretettaassi immiyo go''aa	52
2.2.2. Lahidi kanttanawu  maaddiyogaa	53
2.2.3. Minttettiyogaa	54
2.2.4. Tamaarissiyoogaa	55
2.2.5. Iita oosota woykko meezeta seeranawu (teeqqanawu) maaddees.	56
2.3. Haasayettida hayyo bila macaratanne eti aadhdhiyo ogeta	58
2.3.1. Buqura wogaa	58
2.3.2. Issippetettaa meeziya	58
Heezzantto Shemppuwa	62
3. Wolaytta asay yeletaappe yeletawu aattiyo doonan zaari odettiya bilata	62
3.1. Ha shemppuwa sintta qofa	62
3.2. Doonan zaari odettiyabata /haasayettida hayyo bilata	62
3.2.1. Merta biddaa	63
3.2.2. Doonan odettiya haydaa	64
3.2.3. Haysiya	66
3.2.4. Wolaytta asaa taarike/hayda haysiya	68
3.3. Nu mayzza Yettaa	71
3.4. Wolaytta asay yexxiyo dumma dumma yettaa	72
3.4.1. Beni olaappe guyye kiyida yashanchchata qonccissiya yettaa	72
3.4.2. Macca asay gimiyo wode yexxiyo yettaa danttuwa	72
3.4.3. Siquwa qonccissiyo qaala danttuwa	72
3.4.4. Gennuwa yettaa	75
3.4.5. Keetta keexxiiddi kaa'iyo yettaa	76
3.4.6. Wolaytta asay oottiiddi yexxiyo yettaa	77
3.4.7. Wolayttan naati guuliya wodiyan yexxiyo yettaa	77
3.4.8. Yeehuwa yettaa	78
3.4.9. Asaa oosuwawu denttettiya yettaa	78
3.5. Leemiso haasayaa	81
3.5.1. Minuwa sabbanawu go'ettiyo leemiso hasayaa	82
3.5.2. Laafaa boriyo Wolaytta leemiso haasayata	83
3.6. Danttuwan yootettiya Wolaytta leemiso haasayata	84
3.7. Issi yafara xalaalan yootettiya Wolayttatto leemiso haasayata	85
3.8. Iita oosota woykko meezeta seeranawu woykko teeqqanawu maaddiya leemiso	85
haasayata	85
3.9. Macca asa xeelliyaagan wolaytta asay go''ettido leemiso haasayata.	85
3.10. Bana siiqiya asaa boranawu wolaytta asay go’’ettiyo leemiso haasayata	86
3.11. Leemiso haasayawu mise birshshettaa demmiyoogaa	86
3.12. Qan"ishiya	89
3.13. Xooringgiya	93
3.14. Yootettaa	94
3.15  Naachchaa	96
3.16. Qaalaa daanttota	101
Shemppuwa Oydda	115
4. Doonan zaari odettiyabata shiishshiyogaanne micciyogaa (laaliyogaa)	115
4.1. Ha shemppuwa Sintta Qofata	115
4.2. Shooqaawa (pilggiyaagaa) oosuwa	119
4.2.1. Kasetidi giigettioogaa	119
4.2.2. Doonan zaari odettiya bilaa immiya asata dooriyogaa	120
4.2.3. Doonan zaari odettiya bilaa shiishshiyo buquraa (miishshaa) dooriyogaa	120
4.2.4. Doonan zaari odettiya bilaa shiishshiyagaappe aybi naagettii?	120
4.4. Doonan zaari odettiyabata bilaa shiishshiyo polo bussan gakkiya metota	122
4.5. Doonan zaari odettiya bilaa micciyoogaa (laaliyoogaa)	125
4.3. Doonan zaari odettiyabata laaletta oosuwa	126
Xombbe maxaafata	126



 
Korssiya Qonccissuwa
Ha korssee loohanchchati Doonan zaari odettiyabata xeelliyagan shiiqida aaho huuphe yohota wudidi xeelliyaba gidishin hegeetuppekka bayra bayra gidiyageeta be'anawu doonan zaari odettiyabatu aybatettaa, dumma dumma doonaa eranchchati doonan zaari odettiyabata xeelliyagan pilggidobaa, doonan zaari oduwa eeshshata, doonan zaari odoti bantta giddon oyqqiyobata, dumma dumma haasayan Wolaytta asay yeletaappe yeletawu aattiyo odotanne eta birshshidi qoncciyan xeelliyogaa ha korssee xaaxi waaxidi bari giddon oyqqiis. 
Korssiya Sintta Qofaa
 Ha korssiya wurssi simmidi loohanchchati:
?	Doonan zaari odettiyabata shaakkidi erana.
?	Doonan zaari odettiyabata xeelliyagan eranchchatu pilggettaa qonccissana.
?	Doonan zaari odettiyabatanne xaafuwan aadhdhiya odotu dummatettaanne issippetettaa shaakkana.
?	Doonan zaari odettiyabatu eeshshaa shaakkidi erana.
?	Doonan zaari odettiyabati yeletaappe yeletawu ay meran aadhdhiyakko shaakkidi qonccissana.
?	Wolayttan doonan zaari odettiya dumma dumma hayyo bilata shaakkidi erana…h.h.m. 
Geluwa
Ha korssee Wolayttatto doonaa luxissiyageeti dumma dumma doonan zaari odettiyabatu qommotuura erettanaadan oottees. Harinne haraashin koyro xekkan luxissiya luxissanchchati luxiyageetussi eta deretettaa wogaa, meeziyanne heeraappe beettida eraa akeekissanawu doonan zaari odettiyabati gita beeraa kaa'eesona.
Ha moojuulee oyddu shemppuwan shaahettiis. Koyro shemppoy doonan zaari odettiyabatanne eta birshshettaa, eeshshaa, haasaya bilatanne ziba haasayata qonccissees. Naa"antto shemppoy doonan zaari odettiyabatu go"aa qonccissees. Heezzantto shemppuwan qassi doonan zaari odettiyabatu qommoti shiiqidosona. Hegaadankka oyddantto shemppuwan doonan zaari odettiyabata shiishoynne laalettay qoncciis. Ha oyddu shemppotunkka dumma dumma meezetinne oyshati giigidosona.
Ha korssee qassikka dumma dumma doonan zaari odettiyabatu qommotun leemisuwawu, leemiso haasayatun, gereessan, dumma dumma qommo yettatun, hegaanne hegaa milatiyaageetun wudees. Ha korssee zaaridikka loohanchchati dumma dumma doonan zaari odettiyabata deretettaa wogaanne geluwa woykko awudiya maaran deretettaa giddoppe shiishshiyogaaninne paattiyogan, laaliyogaaninne (dessiminating) qassikka issuwa issuwagaara geeddarissi xeelliyogan darobaa oottiyogee naagettees. Luxiyageeta gidinkka luxissiyageeti doonan zaari odettiyabatu qommotun de'iya eraa keenaa qosennan qoncciya kessi bessiyogeekka darin naagettees.
Korssiya sintta qofata
Ha korssiya wurssettan luxiyageeti:
?	Doonan zaari odettiyabatu aybatettaa birshshananne tamaaro tamaarisso oosuwan eti immiyo haggaazaa qonccissana.
?	Doonan zaari odettiyabatu go"aa yootana.
?	Doonan zaari odettiyabatuuninne hankko luxetta qommotun de'iya gaytotettaa yiggana.
?	Wolayttatto doonan zaari odettiyabatu pilggetta oosuwa oottanawu baaso era demmana.
?	Ichchshanttappe biidi hosppuntta kifiliya gakkanaashin tamaarissanawu doonan zaari odettiyabata dummayidi go'ettana.
?	Ziba haasayaanne bila haasayaa shaakkidi erana. 




 
Koyro Shemppuwa
1. Wolayttan Doonan Zaari Odettiyabata (Oral Narratives)
Geluwa
Dumma dumma hayyo bila qommotuppe issoy doonan zaari odettiyabata. Heagaassi ha shemppuwan hayyo bilaa macaratuppe issuwa gidiya doonan zaari odettiyabatu luxettay imettees
Ha koyro shemppuwan doonan zaari odettiyabay ba garssan oyqqido sima huuphe yohoti de'oosona. Hegeetikka aybee giikko doonan zaari odettiyabatu aybatetta, doonan zaari odettiyabatu eeshshata h. h. m
Bonchchettida haaho loohanchchatoo, hegaa gishshawu intteppe naagettiya ubbabaa oottidi doonan zaari odettiyabata aahuwan dichchanawu baaxetite. Hegaa giyogee intte eriyobaanne qassikka intteppe bollatiyabata Wolaytta kayma woykko cima asata (aawatanne aayota) oychchidikka gidin dumma dumma maxaafata nabbaabidi bessiyanne tumu naqaashaa shiishshanawu intte bagga beeraa kaa"ana bessees.
Ha shemppuwa sintta qofata
Ha shemppuwa wurssettan loohiyageeti:-
?	Doonan zaari odettiyabatu giyobi aybakko paattidi qonccissana.
?	Doonan zaari odettiyabatu go"aa birshshidi yootana.
?	Doonan zaari odettiyabatu aninne xaafettida hayyo bilaa giddon de'iya dummatettaa paattidi yootana.
?	Wolaytta biittaa (deriya) doonan zaari odettiyabata shiishshana.
?	Doonan zaari odettiyabati aadhdhiyo ogeta yootana.
?	Ziba haasayaanne bila haasayaa shaakkidi erana.

1.1. Wolaytta doonan zaari odettiyabatu aybatettaa
Koyro meeziya
Bonchcho haaho loohanchchatoo, kaallidi imettida oyshata loytti qoppi simmidi issuwawu issuwawu zaaruwa immite.
1. Doonan zaari odettiyabata giyoogee woygiyogee eteetii?
________________________________________________________________________________________________________________________________________________
2. Issi deretettaa asaa doonan zaari odettiyabata pilggiyogawu ayba go'ay deii?
_______________________________________________________________________________________________________________________________________________________________________________________
3.	Doonan zaari odettiyabati merinaabaa giyogee woygiyogee?
___________________________________________________________________________________________________________________________________________________
4.	Doonan zaari odettiyabata xaafettida hayyo bilaappe dummayiya eeshshay aybee ereetii?
_________________________________________________________________________________________________________________________________________________
5.	Doonan zaari odettiyabati yeletaappe yeletawu ay meran aadhdhiyonaa?
______________________________________________________________________________________________________________________________________________________
Doonan zaari odettiyabata qonccissanaappe kasetidi ane aawu aalo (pookilooriya) giddon pilggettiya oyddu allaalleta denttidi be'oos. Aawu aaloy (Pokilooree) ba garssan doonan zaari odettiyabata, biittaa woykko deretettaa meeziyanne buquratu woykko miishshatu wogaa oyqqees 
Biittaa (deretettaa) bilaa (hiilla) eratu pilggettay ba garssan biitta woykko deretettaa muzunqqaa, deretettaa durssaa, deretettaa diraamaa, pilggiyo dumma eran loohettiyanne pilggettiya yohota woykko allaalleta shiishshidi oyqqees.
Deretettaa meeziya:- Deretettaa meeziya pilggettaa giddon oyddu gita allaalleti de'oosona. Hegeetikka:-
?	Biittaa xaliya (woga xaleta), allaxxiyobatanne kaassata.
?	Bonchcho baalaa bonchchettan sooni, heeran, woosa keettan, harasankka polettiya polotun yeluwan, qaxxaran, bullachchan, kayyuwaninne hegeeta milatiya polotu giddon hanettiyabata gujji oyqqees.
?	Deretettaa woykko biittaa ammanuwa, (leemisuwawu ushachcha woykko haddirssa miyyiyan denddiyogaa, kushiya qaacissiyogaa, yeemuwawu waasuwa, ayfee woykko deemoy kokkoriyoogaa, kanay zilaaliyogaanne h.h.m. immiyo birshshettaa xeellees.
•	Buquraa (woykko miishshaa) wogati- Issi deretettaa oonatetta qonccissiya kushe hiillaa, dumma dumma misileta, biittaa woykko deretetta kattaa katettaanne muussaa, harppan afalaa dattaa, muleera kushiyan boshettiyabatanne ayfiyan beettiya buqura sheeshshata ubbaa xeellees. Hegaa gishshawu issi deretettaa garssan beettiya dumma dumma layttatun (wodetun) oosuwawu haggaazettiya miishshadan deretettay go'ettiyo buqura aqoti (duretati), eti oosettido bila erati woykko bila hiillati, cinccatettay, oosoynne haraatikka buqura (miishsha) wogaa giddon pilggettiya allaalleta (AzezePiqaada, 1991, 11-15)
Doonan zaari odettiyabati qassi ba giddon deretettay ba qaalaa baggaara medhdhiyo hayseta, haasayettida haydata (legends), qaalan danttido danttota, mereta yohota (myths), leemiso haasayata, qan"isheta, xooringgeta, eeshinggeta, garshshilleta, urzzetanne heegeeta milatiyaageeta gidiyogaa eranchchati yootoosona. Hageeti dumma dumma deretettatu giddon mayzza ma"iyappe (benippe) doommidi de'iyanne  hachchikka de'iyageeta. Loytti oyqqidi naagikkonne pilggettaa oottidi minjjikko sinttanawukka de'iyogaadan siree baawa.
Qommon denttido allaalletuppe (yohotuppe) haray naachchati, godaa bollan xaafettida xuufeti, duufuwa bollan xaafettida xuufeti, beerotun, sooni, luxetta keettattun, sheeshsha keettatun xaafettidi beettiyabatinne dumma dumma sunttata gujjin haratikka doonan zaari odettiyabatu giddon gidiyogaa (A. Feqaadu, 1991) qonccissees.
Harabaykka qassi doonan zaari odettiyabata haasayettida hayyo bilanne xaafettida hayyo bila kochchadan qonccissiyo hanotay de'ees. Hayyo bilaa xaafettida hayyo bilaanne haasayettida hayyo bilaa giidi shaakkeettees. Xaafettida hayyo bilaa giyogee A hakkay xuufiyan ciirettidi beettidabaa xeelliyagaa gidishin haasayettida woykko hayyo bilay qassi qaalan woykko haasayan beettiyagaa giidi A giddo kahay haasayan woykko qaalan gidiyo deretettaa aquwa (duretaa) xeellees.
Hayyo bilaa naa"an shaakkidi giyogeekka xaafettida hayo xaafo bilaanne haasayettida hayyo bilaa woykko qaalan haasayettidabaa giidi qonccissiyo wodekka gidin haasayettida hayyo bilaa aawu aalo (pookilooriya) giddon pilggettiya bayra allaalleti issoy issoy shiiqiyo wode, haasayettida hayyo bilaa giddon denddiya allalletun woykko paatettiya yohotu bollan dummatetti beettenna.
Doonan zaari odettiyabata macaran haasayettida hayyo bilaaninne xaafettida hayyo bilaa garssan baaso woykko kane dummatettay baynnaagaa daro eranchchati qonccissoosona. Eta giddon beettiya dummatetta giyogeekka koyroy garssa kahay haasayan woykko qaalan gidido qaalaawa woykko haasayaawa gidishin, haray qassi garssa kahay xuufiyan gidido xuufiyawa gidiyogaa. Hegaappe haray naa"aykka kaha garssappe medhdhiyoba.
Doonan zaari odettiyabatun haasayettida hayyo bilaa gidinkka xaafettida hayyo bilay koolettiyogaa gidinkka shiiqiyoy qaala baggaara gidees. Qassikka naa"aykka asay ba qofaa qonccissiyo ogeta. Shiiqettaa ogee, eeshshaynne quxarotu waattay de'iyogeeta.
Ha benippe doommidi hanno gattida Wolaytta buqurati xaafetti uttennaba gidikkokka Wolaytta deretettaassi oonatettaa qonccisiyabata, eta issippetettaa duussaa doomettata, eta moottaa (environment) akeekissiyaba, eta oorattabaa medhdhiyo, eta bessiyonne likkiyoba gidiyo gishshawu xaafettida hayyo xaafo biladan xaafetti ohettees. Xaafettida hayyo bilaa gidikkonne A denddoy gidin A haggaazay I kiyidonne awu matattiya asaassa gidiyo gishshawu dummatettay qommoora qonccissidogaadan xaafetti uttiyogaanne xaafettennaagaa giddon de'iya dummatettaa. Eti pulttido sohoynne eta oosoy naa"atuugeekka asumma gidiyo gishshawu hayyo bilata.
Haasayettida hayyo bilay haasayiyogan, woykko yexxiyoogan, dumma dumma gaasotun merettiyabatuuninne sohotun oosuwan pee'iya haasayan merettiyaba gididi issi issippe de'iya asaa wogaanne meeziya qassikka haydaa aattiyonne dumma dumma ooratta merettiyabatanne asaa naa de'uwan gayttiyabata qonccissiyo hayyo era (bila). Ha hayyo eray issipetettan de'iya asay adussa haydan shiishshi wottidonne shiishshiyo buquraa gidiyogaappe bollaa bantta kaha gishshawu giidi qaaxxiyo gaasuwan merettiya bantta heeraanne meretaara de'iya baaxiyan merettiya cora asaara gayttiyabatunne he gayttidabata zaarettidi bessiyaba. Ha qaalaa hayyo eray ubbakka pitaliyan xaafidi go'ettenna biittaa asaassi eta oonatettaa qonccissidinne oorattabaa meruwa, muleerakka alamiya xeeluwa shiishshidi kaalliya yeletawu aattiyogan I kaa'iyo beeray xoqqa Asfaa Zerhuna (1992:20)
Mantta Asfaa Zerihuuni qommon qonccissidoogaadan Wolaytta asaykka bar qofaa pitaliyan xaafidi aattanaappe kase kaniyappe doommidi bari wogaabaa, issippetettaa duussaabaa, bari oonatettaa, aybatettaa, haysiyan haasayan yeehuwan, yettan, oosettiyaban, leemisiyoban, h.h. milatiyabatun kaniyappe yiidi ooratta yeletaa gakkanawu haasayettida hayyo bilan go'ettidi aattiiddi gam"iis, sinttanawukka aattiiddi de"ees.
Doonan zaari odettiyabatun haasayettida hayyo bilay yeletaappe yeletawu aadhdhiiddi coo bawu malatidaadan gidennan duussaa hemetan ooratta merettidaba. Meezee/aazee oottidobaappe dummayidi zoreenne qanggettay wogaa naagidi, yettaynne yeehoy hanotatuura waaxettidi ayyaana meezeenne ashuwawu go"ettiyo buquray wogaara ohettidi yeletawu aadhdhees. Ooratta yeletay kaniyappe ma"iyappe doommidi yiidaagaa ha yiidoogaadan gidennan ha"i eti de'yo wogetaara /tekinooloojjiya dichchaara  ekkidi/sheerettidi ikka baagaa medhdhidi bana kaalliya yeletawu aattees woykko pinttees. Hegaa gishshaassa doonan zaari odettiyabati woykko haasayettida hayyo bilay deretettaabaanne aawatuppe laatettiya buqura geetettidoy.
Doonan zaari odettiyabata haasayettida hayyo xaafo bilay dere buquraappe attin issi asaba gidenna. Hegaa giyogee haasayettida hayyo bilaa koyro medhdhaykka asa woykko he dere asaa go’ettiyaykka he dere asa gidiyo gishshaassa.
Doonan zaari odettiyabatu (haasayettida hayyo bilay) qaalan merettiyaba. Hegeekka haasayettida hayyo bilay qaalan merettiyanne qaalan shiiqiya era gidiyogaa bessees. Issi deretettaa wogaanne meeziya, haydaa laatissiyonne aattiyo miishsha. Gaasoykka haasayettida hayyo bilay wogaa, haydaa haratakka laatissiyonne /laatadan takissiyonne kaalliya yeletawu pinttiyogee danddayettees. Dumma dumma hanidabatanne dumma dumma de'o merata hegaadankka.
Doonan zaari odettiyabatan haasayettida hayyo bilay hiilla era woykko bila era. Haasayettida hayyo bilay bila era giishiin haasyettida hayyo bilay ciiridi woykko pooxidi moliyobatun, misiliyaranne muuzunqqaara gididi bila woykko hiilla era giddon uttiya garssa kahaappe gidiya eta ooso gidiyogaa bessanaassa. Bila eratettan qassi puulay de'iyo, wozanaa haariyanne kahaa omooddiyagaa gidiyogaa.
Haasayettida hayyo xaafo bilay qassikka detetettaa asay de'ana de'uwassi /bantta kahaassi giidi oottiyo qaattatuuninne cengguriyogan merettiyanne eta qonccissiya bila era.
Doonan zaari odettiyabatu yaran haasayettida hayyo bilay asay bantta huuphessinne haratussi qassikka alamiyawu de'iya hayyotunne de'o otta pilggettaa qonccisiyoba.
1.2. Doonan zaari odettiyabati pulttiyosaa
Bonchcho haaho loohanchchatoo, kaallidi imettida oyshata loytti qoppi simmidi issuwawu issuwawu zaaruwa immite.

1. Doonan zaari odettiyabata giyoogee woygiyogee eteetii?
_________________________________________________________________________________________________________________________________________________

2. Issi deretettaa asaa doonan zaari odettiyabata pilggiyogawu ayba go'ay deii?
_____________________________________________________________________________________________________________________________________________________________________________________________________________________
6.	Doonan zaari odettiyabati merinaabaa giyogee woygiyogee?
________________________________________________________________________________________________________________________________________________
7.	Doonan zaari odettiyabata xaafettida hayyo bilaappe dummayiya eeshshay aybee ereetii?
________________________________________________________________________________________________________________________________________________
8.	Doonan zaari odettiyabati yeletaappe yeletawu ay meran aadhdhiyonaa?
____________________________________________________________________________________________________________________________________________________
Doonan zaari odettiyabatu macaran haasayettida hayyo bilawu pulttoy deretettaa asaa. Yaatiyo gishshawu haasayettida hayyo xaafo bilay deretettaa asaappe duuqettiyaba giyogaa. Haattaadan otuwappe duuqettiyagaa gidana xayikkonne. Zerihuna, 1991 giyogaatto, haasayettida hayyo xaafo bilay deretettaa asaappe dumma dumma gayttiyaabatun beettees. Qassikka duuqettees. Haasayettida hayyo xaafo bilay dumma dumma deretettatu hachchi hachchi (gallassa gallassa) qaattatuuninne bantta de'uwa garssan merettiyaanne hanettiya dumma dumma cenggurettaappe denddidaagan merettees woykko yelettees.
Gujjidikka deretettay dumma dumma mereta yohotuura oottiyo baaxetun, cenggurettatun, qaattatun, dumma dumma wolqqatuura oottiyo olatun, gallassa gallassa qaattan merettiya dumma dumma deretetta dom"ettatun haratunkka haasayettida hayyo xaafo bilay merettees. Qassikka asa na’i mereta meratussi woykko qottatussi de'iya xaaxi waaxido xeelaynne qassikka xeelaa qonccissanawunne de’o hanotaa woppissanawu oottiyo dumma dumma baaxetu gaasuwan haasyettida hayyo xaafo bilay merettidi oosuwa bollan pee'ana danddayees.
Meeziya Naa"a
Bonchcho haaho loohanchchatoo, kaallidi imettida oyshata suure qoppidi zaarite.
1. Doonan zaari odettiyabatu macaran haasayettida hayyo xaafo bilay xaafettida hayyo bilaappe aybin dummatii?
__________________________________________________________________________________________________________________________________________________
2. Haasayettida hayyo bilaa eeshshatuppe bayrattiyaageeti awugeetee?
________________________________________________________________________________________________________________________________________________
3. Haasayettida hayyo bilaa eeshshata mulxxu oottidi xaafite.
______________________________________________________________________________________________________________________________________________
4. Haasayettida hayyo xaafo bilay issippe de'iya asaa de'uwaa waati qonccissii?
_________________________________________________________________________________________________________________________________________________ 
Doonan zaari odettiyabatu macaran haasayettida hayyo bilaynne xaafettida hayyo bilay issippe koxxiyo eeshshati de'oosona. Hegaa gishshawu naa"aykka hayyo bilaa macarata giyoogaa. Gidoppe attin eti dummattiyo esshshaykka etawu de'ees.
Ane kaalliya haasayettida hayyo bilaa eeshshata be’oos.
1.3. Wolaytta haasayettida hayyo bilaa eeshshata
a. Haasayettida hayyo xaafo bilawu A buzo xaafanchchi baawa (erettenna)
Qommon haasaayettida hayyo bilaa pulttuwa giyaagan be'idoogaadan  haasayettida hayyo bilaa pulttoy deretettaa asa gidiyoogee qonccettiis. Hegaa gishshawu doonan zaari odettiyabatun haasayettida hayyo bilaassi A buzo xaafanchchi baawa. Buzo xaafanchchay baynnaagaa gidiyo gishshawu haasayettida hayyo bilaa xaafanchchay woykko pulttissidaagee oonakk oeranwu danddayettenna.
Dumma dumma deretettan gayttidabatun hayseyettiya hayseyeta ekkidi xaafanchchay Onakka woykko issi izaawa gaanawu danddayettenna.  I oonakko ha haysiya koyro wode medhdhidaagee, hayseyidaagee, haasayidaagee woykko yootidaagee erana woykko issi izaawa gaanawu hanenna. 
Gaasoykka haysiya gidinkka hara haasayettida hayyo bilaa sheeshshatussi merettaynne poloy kotta gidiyo gishshaassa. Hegaa gidido gishshatawu hegaa baggan asatussi dumma wuday imettishin  beettenna. Ay haasayettida hayyo bilaa sheeshshaassi gidinkka aqotettay woykko buquratettay haasayettida hayyo xaafo bilay beettiyo woykko pulttiyo deretettaa asaa. Hegaa gidiyo gishshawu issi haasayettida hayyo bilaa qommuwa shaakkidi be'ikko koyro wode A medhdhida asi sunttan dummatidi erettana danddayenna.
Tumukka dumma dumma deretettan gayttidabatun issi haasayettida hayyo bilaa qommoy haasayettishin woykko yexettishin siyida asi hegaa haasayishin, hayseyishin woykko yexxishin siyido haysiyaa woykko wogaa yettaa akeekkiyoogaa keenaa ba doonaaninne shiishshettan haratussi simmidi yootana (haasayana) hayseyananne, yexxana danddayees. Hagaadan oottidikka qassi he deretettaa yaray he hayseyido woykko aattido haasayettida hayyo bilaa qommuwawu ha'issi keettaawa geelladan gidana danddayees. Gidoppe attin adussa wodiyawu keettaawa gididi sinttawu baana danddayenna.  Haasayettida hayyo xaafo bilay deretettaa  woykko dere asaa aqo woykko dureta  giyoogeekka hegaassa.Deretettaa wogaa garssan de'iya asi ooninne (deretettaa yara gidiya ooninne) hayseyiyo woykko yexxiyo abbee woykko eray de'iyoogaa gidikko hayseyiyoogaappe A diggiyaa yohoy de'enna.
Kase giidi kanttoogaadan haasayettida hayyo bilaa wogaa giddon de'iya asi ooninne go'ettana danddayiyoogaa akeekida. Haasayettida hayyo bilay kotta aqo woykko dureta gidiyoogaakka hegaadan. Gidoppe attin hagaa ha deretettaa aquwa asay issipe citan gidinkka buzuwan go'ettana danddayoosona. Gidikkonne issi haasayettida hayyo bilaa qommuwawu issi barkka xaafida xaafanchchaa dummayid eranwqu danddayettenna giikkonne kase de'iya wodetun /issi wodiyan/ deretettaa giddon issibaamedhdhiyoo abbee de'iyo izaawu medhdhidi go'ettidobaa malana danddayettees. He izaawu bila eratettan mero kusheekka haasayettida hayyo bilaa bollan beettiyoogaa akeekana danddayettees. Gaasoykka izaawu haraatussi aattiyo wodiyan kase eti siyidoogaa bollanqiiba laamiya oottana dandayees. Ba buzo meruwakka gujjanakka danddayees.
Doonan zaari odettiya woykko haasayettida hayyo bilaa buzo xaafanchchaa woykko xaafiya eranawu danddayettennaagee qoncciis. Buzo xaafanchhay erettennappe attin dumma dumma haasayettida hayyo bilaa qommoti shiiqiyo wode leemisuwawu danttuwa gidikko dattuwa danttidaagaa beeray de'ees. Haysiya gidikkokka haysiya yootidaagaabeeray de'ees.
Xaaxi waaxin issi issi hasayettida hayyo bilaa qommoy shiiqiyo wode he bila era oosuwa oottida asatu beeray wudettana bessees giyogaa. Gaasoykka bila era oosuwa poliyaageeti haasayettida hayyo bilaa shiishshiyo wode bantta huuphe bila eraa meretta go'ettidi bantta halchchuwa hoolliya gatissana danddayiya bessiya qaalata dooroosona. Deretettaa yara gidiyoogaadankka deretettaa wogaappe eti eriyo allaalliya woykko bantta dagayido meeziya go'ettidi haasayettida hayyo bilaa ezggiyaageetussi woykko xeelliyaageetussi shiishshoosona, xaafidikka shiishshana danddayoosona.
2. Haasayan/ Qaalan aadhdhiyaaba
Haasayettida hayyo bilay qaalan yootettiyaba. Doonan woykko qaalan aadhdhiyaba gidiyogankka yeletaappe yeletawu aadhdhiyoy woykko pinniyoy qaalaana (haasayaana). Gaasoykka A kahay qaalaana gidiyogaa. Haasayettida hayyo bilawu kahay qaalaana giishin, xuufe meran maxaafan attamettidi gidennan wodiyappe wodiyawu, yeletaappe yeletawu pinniyoy woykko aadhdhiyoy (qaalan yootiyogan, hayseyiyogan, yexxiyogan haraatunkka) gidiyogaa bessanaassa.
Doonan zaari odettiyabati/haasayettida hayyo bilay yeletaappe yeletawu aadhdhiyoy qaalaana giishin haasayettida hayyo bilay xaafettena giyogaa gidennaagaa akeekana bessees. Haasayettida hayyo xaafo bilay ba eeshshan haasayan /qaalan yootettiyagaa gidiyo gishshawu dariya bagga qaalan shiiqoppe attin dumma dumma haasayettida hayyo xaafo bila qommota shiishshidi maxaafa meran shiishshana danddayettees.
Hagaa mala hanotan shiiqiyogee qassi dumma dumma barkka (buzo) bila era oosuwa oottiyageetu woykko shiishshiyageetu baggaara yiyaa “laamiya” guuxxikkonne denttana (reducing) danddayees. Gidoppe attin (Asfawu Zerihuuna, 1996) qonccissiyogaadan haasayettida hayyo bilay kumetta kahaa demmiyoy woraqata bolli uttidi gidenna. Hegaappe aaruwan bila era sabaa qumaayioy qassikka hashetiyageetu wozanaa bochchidi hoolliya shociyoy eta sinttan bilan oottiina.
Haasayettida hayyo bilay haasayan/ qaalan aadhdhiyaagaa gidiyo gishshawu dumma dumma buzo he bila oosuwa oottiya izaawati dooriyonne go'ettiyo qaalati guutta gidikkonne dummatoosona. Gaasoykka buzo bila era oosuwa poliya asatu era abbee dumma dumma gidiyogaa. Bantta kahaassi gaaso gidoosona giidi maliyo woykko qoppiyo yohota bantta shiishettaaninne puulatettan shiishshoosona giyogaa. Haasayan woykko qaalan yeletaappe yeletawu aadhdhiyabati leemisuwawaassi haysiya, leemiso haasaya, zuge haasayaa, greessa, zilaasaa, yettaa h.h.m. Hageetuppe leemisuwassi danttuwan aadhdhiyageeti.
?	Zilaassa danttuwa
?	Gereessa danttuwa
?	Yetta danttuwa
?	Bolla oosuwa minttettanawu yexxiyo danttuwa, goyyiiddi, woxan gaacciiddi
?	Qan"ishiyaa----h.h.m.
?	Boliya, oosuwa oottiiddi, keettaa keexxiiddi, gifaataa baaliya bonchchiiddi
Yedan shiishshiyogeeti
?	Mayzza ma"e wode doonan odettiya taarikiya
?	Haysiya
?	Do'atu haysiya
?	Leemiso haysiya
?	Taarike haysiya
Ha haasayan yeletaappe yeletawu aadhdiya Wolaytta doonan gidin hara doonan doonan zaari odettiyabati/haasayettida hayyo bila macara gidida danttuwan gidin yedan shiiqiyabatussi issuwa issuwassi shiishshiyo ogee, hiillay, ootti bessiyo hanotay issuwa issuwa buzo oosoynne hagaazay dendduwassi gaaso giidoosona.
Hagaappe kaallidi nu Wolaytta doonan haasayan /qaalan yeletaappe yeletawu aadhdhidi hanno gakkanaashin de'iya gereessaa leemisodan be'oos.
Gereessay issi utettan issi kutti gereeriyobappe attin shemppi shemppi ekkidi gereetiyoba gidenna. Hegaa xalaala gidennan issi kutti uttidi naa"u saateppe bollaa ekkiya gereessaa gereeriiddi xaafettidabaa xeellidi woykko hara asaa oychchi oychchi siyi simmidi gereriyobakka gidennan ba huuphiyappe qoppi qoppi gereeriyoba.
Darotoo gereessaa gereeriyo imotay de'iyogeeti beni cima asata. Etawu baree 60ppe xoqqa gididoogeeta. Hagee bessiyogee beni asay xifatee doomettibeenna wodiyan issibaa ezggidi siyidi dogennan oykkiyo imotay de'iyogeeta gidiyogaa. He imotay de'iyo cimati yeletaappe yeletawu aattiiddi gam"ido dere aqoti ha"ikka sinttanawukka loohissiiddi doosonanne loohissoosona.
Leemiso Gereessaa
Ee hagaa gaydda hagaa gaydda!
Wolaytta minotettaakko gelays xoossaa galataydda! 
Xoossaa galata Wolayttoo! Wolayttoo!
Wolayttoo ne yelidoy ne yelidoy Wolayttoo!
Hagaa maareqee naa maadda paraa boottaa godaa!
Man"asha Boroddaa kawonaa woreebo godaa!
Malay taani Geeti gayiis! Geeti gayiis.
Ne minotay wolayttoo  aybee giikko!
Oonne bochchennaagoo!
Asi woraajjidi ne miixaa baani “eera ha ha gelennaagoo!
Oonne bochchennaagoo!
Boroddaara ba miixaara woraajjidi ne bolli yeennaagoo!
Oonne bochchennaagoo saro de'iyaagoo!
Borodaykka bollotanawu koyyidi bollotaa eriyaagoo!
Oonne bochchennaagoo!
Qucaa miixaarakka asi nena bochchennaagoo!
Qucan de'iya quca biittaa kawurakka bollotaa gayttaagiyaagoo!
Nena oonne bochidi ne bollan woraajjenna wolayttawu!
Dawuro kawuwa Balina Halaala Biittawu!
Matiyaarakka zorettada, nalaa immada!
Na"aa ekkada bollotawu ohettaagiyaagoo!
Oonne bochchennaagoo!
Maaraquwarakka miixan bollotaa oychchidoogoo!
Oonne bochchennaagoo!
Kanddan de'yaageeturakka bollotaa ohettiyaagoo!
Oone bochchenna wolayttoo!
Ne minotaa oonne bochchennaagoo!
Oydda maazaniyaarakka saro de'iyaagoo!
Bochchana giya uri deikko!
A boshaa oyttiyaagoo!
Hegaa eridi nena bochchennan xayiin
Bollota xalaalan de'iyaagoo,
Allagay yiidi bochchikko!
Bollaa koyyada lo"iyaabaa oottiyaagoo!
Oonne bochchennaagoo wolayttoo wolayttoo!
Wolayttoo wolayttoo!
Diidaye kinddon koyro de'iyaagoo!
Diidaye kinddon menttaa danggarssa woriya
Attuma asaa yelidaagoo!
Yelidaagoo! Yelidaagoo! Yelidaagoo!
Wolayttawu ne minotay hirggissiyoogoo!
Neeni erettidaagoo Wolayttoo!
Niyo hoola gaydda!
Yaani wotanggo maaraqee na'ay xoossa
Wolqqan saro de'ayiishiini!
Wolaytto neenikka saro deayii!
Gaydda ciishsha aginaa naa"an!
Niyo shiishshayiis! Ufayssan
Dagaaga Kalddo Naa!
A yeluuteeyye yaagiyo oogato Amaado paraa,
Daamaa godaa, Dagaaga giyo ola zaaminiya
Yelida wolayttoo! 
Tooraa zaariyaagaa yelidaagoo! 
Neeyyo asay kenchchidoogoo!
Maara Garaano naa Manttulla Jabbulla!
Paraa boottaa godaa!
Xeetu paraa xeetu danggarssaa!
Xeetu gadaawaa
Woranawu gakkidaagaa yelidaagoo!
Niyo asay kenchchidoogoo!
Boossa tigiriya paajjenaa!
Dangguwa miizzan daalaa aattiya!
Aadiyyo badda yelidaagoo!
Koyshoo ne minotan asaa kenchechuwa yelidaagoo!
Danggarssay de'iyo attuma asaa yelidaagoo!
Zudhdhaa haddiya giyoo xiiddaa
Wonttin wonttiin gadaawaa woriyaagoo!
Danggarssa woriyaagaa yelaagiyaagoo!
Koyshoo! Oofoo! Humbboo! Sooree! Daamootoo!
Dugunoo! Boloosoo!
Nena oonee bochchiyay!
Ne minotay ne minotay!
Addoolle sagatinaa Humbbuwaa!
Daabuloduwa yelida koyshawa!
Amaachche dunkkan Moggaa ketteraa!
Cenneeqa odore Moggaa Adeelaa!
Daamoota dureessi Mogga Saddeebaa!
Addolle Assgeti Mogga Daabula ta aawaa!
Samaago haddachi Mogga Caakkisa!
Mogga giyoogee aybee giikkoo!
Danggarssaa goynaa qanxxidoogaa!
Hegaa moggaa yelida wolayttoo!
Ne naata negaa yeliday nena gidikkii wolayttoo!
Ishaa Tube naa maaro paraa shuuliyaa!
Booqilisso dada karetta kawuwaa!
Libane naa Tubbe saannaa!
Gadaawaa ba kiyidi!
Wonttin wonttin gadaawaa woridi
Danggarssaa qanxxissiyaa!
Miixaa naagiyaa! Saanna giyo kawuwa yelidaagoo!
Saanna oogata Aagaa laatti ekkida kawuwa 
Yelidaagoo!
Saanna Tube naa Tubbe Laarossee naa!
Miiroore naa saanna kawuwa yelida!
Wolayttoo! Wolayttoo! Wolayttoo!
Amaado paraa boottaa Araaron!
Gadaawaa woridii!
Gadaawaa woridii!
Asay hayqqin diriyo dirssaa gishshawu!
Gadaawaappe ekkido tooraa ekkido gishshawu!
Dirssawu aattiya!
Bolooso kooree komminnee Kontti naa!
Axibe Dallaya yelida wolayttawu!
Hegee nena gidennee ne moinotaa hegaa be'adi!
Zaagiya Daanna Addoolle naa Daabulo Gaagga yelidaagoo!
Ne wolayttoo hegaa be'adii!
Naada Addetto naa adde paraa godaa!
Gaaru godaa Gaammu Dereeba!
Giyo Gaatura Gaammu Dereeba!
Giyo Gasuubbaa jaalaa, Gasuubba gadiya godaa!
Naada Addetto naa Adde gaaraa!
Giyo boottaa godaa!
Gulbbatay taayo eqqennan ixxiis! 
Olaayoo miixay zaariin!
Xeessay zaariin!
Xadiya moogite giidi!
Moogetti uttidi
Asi yiidi xonggikkoo!
Xonggikko xonggikkoo!
Ekkidi baakko ehiya gadaawaa!
Miixan woridi ban"ee kessidaagaa nawu!
Tooti Gareeno naa maariya!
Yaagiyo maari de'iyoogaa naa!
Zidhdha haddiya giyo xiiddaa yeliyaagaa nawu! nena bochchiyay oonee! Mino wolayttawu!
Wonaago Qajjelli mentta danggarssaa woridaagee!
Paaten ban "ala yelidaagee wolayttawu
 Ne na'a gidennee!
Ne yeliddoogaa malaa ooni yelidee!
Bolola Borodda kawo naa Celeqe na'aa!
Waara Addarakka gadaawa gididi woriyaagaa!
Yelida wolaytto hagee ne na"aa gideennee!
Ne yelidoogaa malaa ooni yelidee! Wodala Zaabbaa Hadachchi naa!
Wogaa ekkidi wolayttawu ehiyaa!
Looriso paraa Calggiya goddaa!
Woydee wodhdhidi goochchiyoo!
Wodalo maammiti godaa
Salppaaqo Haddachchi na'aa
Salppaaqo Haddachchi na'aa
Akaala yelida wolaytta gidikkii!
Wolayttoo niyo minoy bessiisi!
Wolayttoo ne minotettay ne minotettay!
Aruwa Daanno na'aa Daabulo Kukka giyoogaa ne yelikkii!
Laa wolayttoo niyo yeloy ay xayii!
Olay oliin oliin osoosoogaa,
Ooso ooso hanennaagaa!
Osiiso sanjjaa qaaridaagaa!
Osiisa giyo paranjjay,
Wolayttaa wurssidi biyaagaa!
A naawa nu aawa Karen nu naata wurssada baakka!
Giya shanjja qaaridi osirooppe!
Hashiyan wottiyo albbeenee!
Xiitiya bombbiya ekkidi!
Osiiso massaariya ekkidi!
Osiisa qaraatidi!
Kawuwa yettiya
Caraaqiya naata!
Ne yedeikkii!
Hayya Wolayttoo hayya Hayya!
Hayya wolayttoo!
Odanawu gacuwa kumiyaagoo!
Miizzaa daaliyaagoo!
Boossi bobboodiyoo galla hadiyoodoy!
Miizzaa daaliis!
Waacciqan daalaa aattiya!
Abbayeenaa Birenaadoykka!
Miizzaa daaliis!
Miizzaa daaliis!
Miizzaa daalenna asi aybee!
Daaye Dagaaga Borodaa naa!
Mashi paraa booriya goday!
Liqan miizzaa daalaa aattiis!
Miizzaa daacaa aattiis!
Wolaytta minotettay wolaytta minotettay!
Sooddo Dafaro giyo paajjiya ishaa!
Saga Kaahinaa giya xiluwaa godaa!
Saate Motola giyo kase kawuwaa!
Wolaytto ne yelikkii!
Amaaraa kawoy giira tawu imma yaagiin!
Niyo ayba giiraa immanee Ban"e aadhdha ban"e
Tooraara gayttana aadhdhana giin!
Hosppun daannaa wolaytta ekkidi yiis! 
Miliileera ban"en gayttiya wodallaa
Heeranno paraa shuuliya godaa!
Gaagga Badachchi Worqqi naa!
Kambbaata kawuwa Milile coo olennan ekkiin!
Arusiya, Gishiya, Teguletiya, Manzziyaa!
Zaalaa, Goofaa, Urdduraagaa, Silxxiyaa!
Gamuwaa, Boroddaa, Qucaa!
Dawuruwaa, Keeniya ubba gakknaashiin!
Coo immite giin, asay coo giireesishiin!
Wolaytta kawuwaa hegaadan tawu hana giin!
Hanikke hegaadan ixxiis giin!
Ban"e torqquwan gayttana ne haaya yaagiin!
Ban"e torqquwan naa"ay gayttidi Milileera qaphphi giin!
Kase Manggasha dulaa Basheduwaa ubbaa!
Olaa yeddishiin yeddishin Manggasha!
Mattaa koottaa yeddidi laalidi!
Woriidi woriidi Qonxxolawu gattidi!
Arama asara yeddiin manggashii!
Wolayttay tawu hanenna giidi odiinii!
Yaanikko ta machchiyo xayito taani ekkada!
Ta paraa sagudana taani koorana!
Giidii!
Ta bin ta machchiyoonne asi qohoppo!
 Giidii!
Hayqqikkokka yaani hayqqana gidi
Mililee sargudaara kooridi ba machchiyo ekkidi yiini 
Ban"en gayttana Baassaa zaarada!
Immikke Amaarawu gaada ixxiin!
Loo minaaddoy genidi odido odoy!
Wohilo wosiisodoy wolaytta maallay odidoogee!
Laappun miixaara tamay eexxido gishshawu!
Tamay soo mees giidi asay baqidosaara Milile gelin!
Hegaanikka kushe immennan diggidi!
Kawo Xoonayyo aattid immennan ixxidi!
Zaari Borodda gattin!
Oyddu xiitiyan caddin!
Suuxxidi coo shemppoy wurennan ixxiin!
Xoonaa omooddidi ekkidi efiidi!
Xoona wolaytta kawuwa taani
Dillada ehaas be'ite giinii
Kase wurssido Balaabaatiyaassi!
Shalliya miizzaa shukkidi!
Gibiraa shiishshidi ma giin!
Xoona giyo kawoy nu wolayttay ne yelidoogee!
Miikke! miikke! Miikke! Miikke!
Giin ha"i neeni omoodda zino ehiido!
Ooratta kawoy hinkko balaabbaatee ubbay miyoode!
Miikke! Yaagidi ixxiis giidi!
Anaarat wokkaaliya essidi odin!
Milile miyoogaa aggidi yiidi!
Ayssi Wolaytta balabbaatiya xoonaa!
Kase ta olido balababbaatiyaara!
Niyo bonchcho gaada miizzaa shukkadaa!
Ma giin ixxay giin!
Hagaa neeni shaalaqatun shambbelletun!
Olissidoogaara miikkee!
Laappun shambballiya laappun laytti!
Ne yeddin diggadaworada xayssin! 
Aggennan ixxada neeni koorada yaada!
Ta aawu derenikka olettaydda!
Neenikka worishin taanikka worishiin
Zaari Borodda gakkin zaari Boroddan oyddu xiitee
Worennan aggidi kanttin!
Neeni wolqqaa simma darido gishshawu!
Omooddin omooddettada yaada!
Hagan uttidaagee!
Ha"i neeni omooddido asaara miikke!
Miikko nenaara maana!
Ixxikko ne wora!
Yaagiin!
Mililee yaagidi zaaruwa immidi!
Hinkko balaabbaatetoo miite!
Ha"i taani Awu worqqa masoofiyan!
Immin I mo!
 Wontto kiristtinaa taani A denttiin!
A machchiya ta machchiyo denttiin!
Hara booraa coraa shukkiyoodee!
Taanne inne issi masoofiyan maana!
Ta machchiyaanne A machchiya issippe maana!
Giidi nu kawuwaa Xoona machchee Shonggittiiranne!
Milile machchee Xayitissinne naa"awu masoofiya immini
Kirsttina Xoona denttidi!
Xoona kawuwaassi wodaajjo!
Heennaa paraa shuuliya godaa!
Gaagga Madalchcho Worqqinaa som"uwaa!
Adussa kawuwa!
Nu kawuwa Xoonassi!
Banaara masoofiyan miziyoo milileera olettiya!
Xoona, hegaa! Wolayttoo!
Ne yelikkii!
Hegaa mala galbbataa asi awude yelidee!
Wolayttoo asi niyo bessennee!
Hagaappe qommoora shiiqida gereessay Wolaytta sabbiyagaa gidishin A adussatettay alamiyan taarikiyan xaafettana koshshiyaba. Issi mereta imotay de'iyo asi issi utettan gereeridobaa gidiyogeekka maalaaliyaba gidishin haray qassi balennan gereeridoogaa. Hara maalaalidi aggennabay qassi geressay dantto gidiyogeenne issi qofaynne zaareto meran shiiqibeennaagaa. Ubba yafaranxxoykka gidin danttoy dumma dumma qofaa aattiyogaa.
Harabay qassi nabbabidi xaafidi erennaagaa. Doonan zaari odettiyabati woykko haasayettida hayyo  bilay haasayan yeletaappe yeletawu aadhdhiiddi hagawu gakkidoogeenne suure oykkikko sinttanawukka de'iyogee erettidaba. Ha gereessay qommon luxido eeshshatakka ba giddon loytti oykkiis. Wolayttay ba morkkiyappe naagettiyo bilay de'iyogaa, bari zawaa allagaappe naagiyogaa, h.h.m. ubbaa mal''ettidi qoociqooceettees.
Ane qassi ha gereessaakka be’oos.
Wolaytta maallaa biyyee na'awu tana yela,
Amppeena adussa mittan xalqqee wodhdhennan,
 woraa do’aa caddiyaa ,
Manxxaqqo Dula na’awu tana yela,
 Aliito kommbee na’aa adussa do’aa aattennaagaa,
Abbaa cariyan woridi calaa caanidi toggiyo,
 Dolqqetto paraa uswadan doonaa tambbuwa godaa na'awu.
La nunooshsho wogga wolqqa godaa naatoo 
Kawuwa qullidi karen giyaa essiyaagaa gezze borodda, 
Tonjja kawo xoona jaalaa naato minotay worin 
Mittan keexxiya Malaakku Ammajjo wojjee naatoo,
 Kawo Motoloome jaalaa naatoo, 
Dulla dumma duunniyappe kiyiyaa dukkiya Shooshshaa,
 Shooshshaa shocci yeggiyo Haatta Shoomma Ciimmaa, 
Maadda biyyee na’aa maaretissiya tooraa xinqqa godaa naatoo, 
Ha’yla Toophphiya kawuwa Dassalaa Hayle Maariyaama naatoo, 
La nunooshsho woggo sheeshshatoo!
 Kawottidaaga naato eran aleeqidaaga naatoo .
Guuxxikko gujjiyaaga naato qaammikko sommiyaaga naatoo, 
Garaan gezziyaan gadee de’iyooga nootoo,
 Alluwawu ekkiyo koxee shankkawu poshiyo xinqqay,
 Toorawu koyshay de’iyoogaa naato,
 Odidi xooniyo bilay de’iyoogaa naato,  
Xeetaa daalidi sha’aa liqiyaagaa naatoo !
 Wolayttan wonttaappe de’iyaa wogetay, 
Woraatiya kalachchan woriya eranchchay,
Piriixuwan woriya olaa eranchchay diyooga naatoo,
Zandduwa shachcha godaa na’awu daannawu nena kaassay ka’aa ka’aa, gees 
Oogato Aamaado Wolaytta daannaara diida, 
Mooto dadaara bukkida shachchoo,
Hayqqennan worida worddoo,
Worddoy Xoossaara ixoo! 
 Asabaa bochchenna xillo.
 Baazzan gattidikka aggenna gaammo,
 Gaammo woriya maahe ekkada polisee poddayin odenna minoo, 
Aabooke addiyawu nena hanqqo Tuntta na’aay 
hanno demmanay Oykka Ongga na’ay Arssiyo hanttaariyo
 qakka olaa na’ay,
Daannaa baaluqiyo malanchchiyo dafa ekka diggiyaagaa na’ay. 
Wudee kiyin baggaa shaakkidi woriya Waalana Lamma naato,
 Waatanee seelliyaa Boossa Wolaytta naatoo,
 Pude kessa adaraasada duge kessa piriixuwan, 
hashiyan bulkke  miizzay bulbuliyo daalaa 
Diima gutaraa suqe naatoo. 
Worenna harggiya oole darissiya Ambbiya .
Durssaa be’a makkalo , manqqenna duriyaa Xoosso Azazoo, 
Aybinne baynna buleera goseera manqqoo,
 Shankkay dichchido geeduwan kaalettiya tixayo.
 Hasttamanne naa’’u achchaappe 
Gidduwan cima Lallabo Wolayttooshsho. 
Laa nunooshsho. La nunooshsho  Wolayttooshsho 
Bessanawu giigooshsho,
 Woossennaaga  woommennaagaa naatoo, 
 Hanidi Hannanniyaagaa isiiniiya haattaadan,
 Kumidi walxxaxxiyaagaa kawuwaa naatoo,
Woossa giidi wadhdhidi toggiyaagee olaa zaaridi,
 Laappun layttane Baggaa gakkanaashin olettidi, 
Kawo Milileessi eeno geennan ixxidi, 
Zigirssan, sooppe denddia morkketun,
 Xoonettidikka kuushiya immibeenna Kawo Xoona naatoo ! 
 Ha’ikka laa nuna oda oda gees laa wolaytta minotay, 
Gayridi wurssena eray gishidi wurssenna giday, 
De’iyoogaa naatoo minotan eran; 
Ceeqqiyaaga naato la nunooshsho !
Hachchippe doommidi sinttanawu oossine eeno geennaaga, 
Buquraanninne murutaan ceeqqiyaa goobatoo,
 Laa nunoshshoo woraabishsho, 
Angatishsho biidi de’ees nubay Bessanawu be’ettanawu karee biittaappe, 
Xuuqqiidi yiya turisttiya bessanawu,
 Wolayttappenne Kambbaatappe gidduwan beettiya Ajjoora soossoy, 
Humbbo seere shuchchan beettiya Kawo Goobe garoy, 
 Wolayttappenne Boroddappe gidduwan beettiya 
Giraynne shuchchay.
 Dumma dummasan  beettiya Tossa shuchchay Afaaman ,
Beettiya Kawo Boochche garoy,
De'esttenne Wolayttan duuqin wurenna pulttoy.
 Laa wogaara giigay haniyobawu ishaloy kumiisttene oda oda giyabay !
Miixaa doonan miizzaa duriya hayqini shemppuwa, 
Waasiya geliya Korooto kolloojjiya naa’aa wadhdhada,
 Kaasaa qanxxennaaga na'aa nena koyyees asaa jaala ubbay.
 Heemachcho Kuussa jaalay Sagaaro Sarkka jaalay,
 Babbullo na’aa Coollu jaalay ziqqi giidi tohuwa xoqqu 
giidi kushiya yeriyo Ashkku jaalay. 
Koxe denddin kootiya qaariya Baraata jaalay. 
Aqida qoociqoocuwa miikke gin, 
Anqqara daddaruwa shukkiyo Shirkko jaalay, 
Modhdhenna duriya tiraa boborccuwa Tura Waadda jaalay,
 Laa tana yoota yoota gees Wolaytta minotay.
 Irkkuwan maaro eessaa immin seesa Sagaya,
Yalle Boottaa Takile Yaaya Sorssa,
 Kutuure Maata Mana maataara gela shooshshaa,
 Sinqqilliyawu sintta xeera. Sinttaara yaana keha,
 Hayseyidi zaariya yohuwa eranchachaa  hanqqetti denddidi,
 Xooniya wogga wolaqqaama, wolaytta naatooshshoo.
 Kawo Xoona garuwappe yeletti xoqqa  kiyida, 
Wolayttoo wogo sheeshshosho! 
La nebay Ha’ikka yoota yoota   gees            
 Simmennakka, de’eessikka 
 Danxxa paraadan ziizziya adussa kawo biyyee naatoo,
Qumaa kattiyoode kushiyaara ma ma giyaa 
Unccaappe baaciray, itimaappe muchchoy,
Ashuwa pilaara paattidi oyssan oyqqidoogee woxayay.
 Banggappe gurddoy, santta ashuwara gattogee qoociqoocoy,
 Badalaa xiilliya shuguwan kattoogee shendderay,
 Badalaa xiilliya minuwan kattoogee pooshshaamoy.
Ay hegaa kanchchee haratakka maalaaliyabata oottiya wogaa Baltteetaa
Wolayttawu yootin wurennabay yeehuwa, yettaa 
Toggiyo paraa wogga xiloy wolaytto Awude wuridee 
Ha’ikka yoota abaa gayruwa giissiyaabay bayraa kaaloy.
 Bonchchiyoogee, Aawassinne Aayeessi eeno giyooge,
 Ha’ ikka yoota yoota geesishsho !
Wooraabi  wooraabishsho wolayttooshsho ! 
La wolaytta dichchanawu guyye gookko! 
Ane ubbay denddoos Abbaan keettaa keexxoos !
Nu doonaa Aassidi beettoos!
Hachchippe, Sinttawukka, merinawukka! 
Wolayttaara ubbabi giiga! 
Woraabi! Woraabi Wolayttoo!
Wolaytto Wogo sheeshshoo!
Meeziya heezza
Bonchcho haaho loohanchchatoo, kaalliya oyshawu gamma zaaruwa xaafidi zaarite.
1. Hagaappe qommoora shiiqida gereessaa nabbabidoogaa maaran inttekka intte heeran gereeriya asaa oychchidi gereessaa xaafidi shiishshite.
_________________________________________________________________________________________________________________________________________________
2. Haasayettida hayyo bilay merettiyoynne bila eran oosettiyoy issi izaawu kanchchiyan gidennaagaappe denddidaagaan citan oottiyo hanotay an beettees giyogaa qonccissite.
_____________________________________________________________________________________________________________________________________________________
Dumma dumma haasayettida hayyo bilaa qommota be'iyo wodiyan daro woykko cora haasayettida hayyo bilati issi ura kanchchiyan shiiqiyaageeta woykko geetettiyaageeta gidennan hara asatu hashetuwaa oychchiyaageeta. Hegaa gidiyo gishshawu haasayettida hayyo xaafo bilati shiiqiyo wodiyan koyettiyay yootiyaagaa woykko hayseyiyaagaa kanchche gidennan ezggiyaagaakka gujjiina.
Haasayettida hayyo bilayba eeshshan cita ooso giida. Gidikkonne leemisuwawu issi deretettaa gaytettan haysiya yootiya issi uri haysiya hayseyiyo wode haysiya ezggiya asati de'oosona. Hegaa meran leemisuwawu eedoy woykko yetta cenggurssay de'iyooba gidikko hyseyiyo wode harati/hashetiyaageeti woykko ezggiyaageeti issippe yexxana danddayoosona. Hageekka qassi haasayettida hayyo  bilaycita ooso gidiyoogaa bessees.
Shiiqiya doonan zaari odettiyabatu/hasayettida hayyo bilay wogaa durssan yettan gidikkokka wogaa durssa yettaa yexxiyaagee de'ees. Wogaa yettaa hashetiyageetikka de'oosona. Gidikkonne hashetiyageeti he wogaa durssa yettaa eeshshaadan woykko hanotaadan bantta kushiya baqqidi, dumma dumma bollaa qaaxota bessidi, bantta cenggurssan… haratunkka yexxiyagaa dooddana danddayoosona. Tumukka haasayettida hayyo bilayhashetiyaageeta issippe he oosuwa ootissiyo allaallee haasayettida hayyo bilaa qommuwaadan dummatees. Gidikkonne ha allaallee haasayettida hayyo bilaa qommotussi de'iya eeshaaninne de'iya citan oottiyo oosettun maarattiyaaagaa gidees.
Wolaytta taarike haysiya
Haysiya yootiyaagaa: haysee haniis!
Ezggiyaagaa (geeta): Hanees!
Haysiya yootiyaagaa: Issi biittan ayfiya sakettida gaammoy de'ees.
Ezggiyaagaa (geeta): De'ees!
Haysiya yootiyaagaa: Issi gallassi gaammuwa ayfee sakkiis.
Ezggiyaagaa (geeta): Eeno!
Haysiya yootiyaagaa: Sakkidi oottin he biittan de'iya do'ay ubbay Abe'ana yiis. Be'ana yiida do'ay so geli gelinne xayi be'iis. Qaariya qassi oychchana gaada yaasu. Yada godoo saro aqidetii? Waani aqidetii? Qaree ha gelada oychchikkii? Tana usa kareen eqqada oychchay yaagiis. Yaagin ee godoo so gelida tohoy kare kiyidaagaa be'abeykke, ta ay oottana geloo? Yaagaasu. Yaagin, tuma, tuma qaree ta nena bochchikke yaaagin, ha"i geloo yaagini ee yaagin gelaasu. Waani aqidetii? Yaagada oychchin, ha shiiqikkii? Ta ayfiya oyqqada xeellikkii yaagin, ayfiya oyqqa xeellada, waani aqidetii? Gin, iitenna qiibaa, qiibaa demmees yaaginne cimmidi cirppin, waateetii godoo? Gin, ha gelida do'aa ubbaappe ne goobeeyyee! Ne goobikkonne baakka gin, yaatin shaafaa efiidi, haattaa muci, mucidi tana meekketii? Hagaa mela sohuwan waati muutetii inttena cuullikkoshin? Yaagaasu. Yaatin haattaa mucana giidi qaariyo goochchidi ekki efiis. Shaafaa biidi hokkidi haattaa muci simmidi maanawu I giigiyo wode qariya guppanne mittiyo kiya be'aasu. Mittiyo kiyidaara qaqawu qaqawa! Gin, hay do'an qaree ne hala! Gammoy giidi yeellatidi agginne bariso be'aggiis geettees.

Meeziya oydda
Bonchcho loohanchchatoo, ane ha qommon imettida leemiso haysiya go'ettidi garssaara de'iya oyshata zaarite.
1. Ha leemiso haysiyawu eeshshaawati onee oonee?
_____________________________________________________________________________________________________________________________________________________

2. Haasayettida hayyo xaafo bila eeshshatuppe ha haysee awugan moodettii? Gaasuwara shiishshada qonccissa.
_____________________________________________________________________________________________________________________________________________________
Haysiya yootiyaagaa: haysee haniis!
Ezggiyaagaa (geeta): Hanees!
Haysiya yootiyaagaa: Issi biittan gaammoynne geleshshoy de'ees.
Esggiyaagaa (geeta): de'ees!
Haysiya yootiyaagaa: Issi gallassi gammuwaanne geleshshuwa olay de'ees
Ezggiyaagaa (geeta): Eeno!
Haysiya yootiyaagaa: Gaammoy beetta geleshuwa ubbaa oyqqidi woridi wurssiis. Gaammoy yaatin woriidi wurssido geleshshoti bantta tooraa, cuguwa, denttidi biyoode gaammoy duunniya bolli uttiis. Ubbay caguwaanne toraa kessi, kessidi, oyqidi yiyo wode issi naa'tiya geleshshoy laa nuuni worana giyo do'ay hagaan baashin anee? Giis. Aawatiya geleshshoy qassi zaaridi ha hiniin uttidaagaa be'ekketii? Giis. Ha hiniin uttidaagee duunne gidenneeye? Gin ee giss. Chii hagaara nuuni olettokko, bakkaa nuugaa ziqqissite, bakkaa ziqqi oottite. Hagee nuuyyoo ayfiyan wolqqamees. Chii aggidi nu, nusoo simmikko lo''o’ giis issoy. Yaatin kase ceeqettidi nu sheeshshaa midi wurssida gaammuwa worana giidi biida geleshshoy ubbay bari bakkaa, bakkaa ziqissidi, tooraa sa’ aara goochchiiddi aggidi guyye simmi wottaa kaashi aggiis. Geettees.
Meeziya ichchasha
Bonchcho lohanchchatoo, kaalliya oyshaa qoppidi zaarite 
1. Ha leemiso haysiyawu eeshshawata yoota simmada qonccissa.
______________________________________________________________________________________________________________________________________

2. Ane intte eriyo haysiya issoy issuwawu yootite.  Yaati simmidi etappe qanttaa issuwa xaafite.
___________________________________________________________________________________________________________________________________________________

Ha qommora shiiqida taarike hayseti (leem. 1nne leem .2) issi haasayettida hayo xaafo bilaa eeshshatuppe issuwa gidida cita ooso giyoogawu leemisodan imettidaageeta. Hegaa giyoogee taarike haysee issi asi baribaa haasayiyooba gidennan yootiya asinne ezggiya asi koshshiyoogaa bessees. Hara baggara qassi Wolaytti ha haysiyan amppidi ba naata omarssi tama achchan tamaarissiyoogaa be'eana danddayettees.
4. Darotoo qanttan shiiqees 
Nu walayttatto doonankka gidin hara doonatun I shiiqiyo hanotaa xeelliyoode haasayettida hayyo bilay darotoo qanttan shiiqees.Kase tamaarido kifiletun issi uri haarayettida hayyo bilaa era oosuwa oottiyaagee deretettaa giddon de'ikko ba siyidobaappenne pushalidobaappe shiishshiyoogee erettiis. Gidoppe attin shiishshana danddayiyoy he wodiyan I hassayana dandayiyoogaa keena xalaalaa gidees. Qaalan siyidoogaa gidiyo gishshawu haasayettida hayyo xaafo- bilaa issi issi shaahoti dogettana danddayoosona. Gaasoykka he wode haray yootishin woykko hayseyishin ezggidoogee amarida wode kanchchiyaana gidana danddayees. Wodeenne issippetettaa gaytettaa hanotaykka shiishshiyaagee wodiyaaranne hanotaara issi maliyaagaa keenaa xalaalaa qnttissidi shiishshanaadan goddarissana danddyees. Haasayettida hayyo  bilayqanttan shiiqees giyoogee qassi adussa haasayettida hayyo xaafo bilatu matari baawa giyoogaa gidennaagaa akeekana bessees. Harabay qassi ezggiyaagaa gidinkka gootiyaagawu guuggiyan oyqqanawu qanttan shiishshiyoogee keehippe koshshiyaaba.
5. Bila era ooso
Asfawu zerihuun /1996:22/, pinegan uruuta /1976/ yaappe qaaraaridi wottidoogaadan bila era oosoy haasayettida hayyo xaafo bilawu kasetiyaanne baaso eeshsha” gaanawu danddayettees. Gaasoykka haasayettida hayyo xafo bilaa kahay baasettidoy bila era oosuwaana. Haasayettida 
hayyo  bilaymerettiyoy bila era oosuwaana. I wodiyappe wodiyawu aadhdhiyoykka dumma dumma wudetun de'iya dumma dumma yarati issoy issuwaappe sophi sophi ekkidi oottiyo bila era ooso gidiyoogaa. 
Issi haasayettida hayyo xaafo bila qommoy he bila era oosuwa poliya izaawu baggaara hashettiyaageetussi hayyo xaafo bila qommuwaassi maayettiya (haniya) bila era oosowa poliyo hiillaa go'ettidi hashettiyageetu kaahaa baakko goochchana danddayees. Dumma dumma bollaa qaaxota go'ettees. Bila era oosuwa poliya asati bessiyo qaaxxetatuppe leemisuwawu, sinttaa tukkiyoogaa, kushiyaa baqqiyoogaa, guppiyoogaa, utti, denddiyoogan harabankka hanotaa oosuwan bessanawu maaddosona. Haasayettida hayyo  bilayhagaa mala hanotan oosuwan bila eran doodettidi shiiqiyo wode hashettiyaageeti jallidi xeelliyaageeta gidokkona. Etikka dumma aumma qaaxotuuninne oosotun bila era oosuwa poliyaagaassi koshshiya kaafiya woykko maaduwa immana danddayoosona.
Hagee haasayettida hayyo xaafo- bilaassi gita eeshsha gidiya bila era oosoy dumma dumma wogatu (baahilatun) matan bila eratettaa oosuwa polettay dummatees. He deretetta wogaa hanotaadaaninne haasayettida hayyo xaafo bila qommuwa hanotaadan bila era oosoy dumma dumma gidees. Leemisuwawu, bullachchaa yettaara shiiqiya bila era oosoy, zilaassa woda bila era oosuwaappe dummatees. Ceeqo woykko gereessa wode shiiqiya bila era oosuwappekka hegaadan. Bila era oosuwa poliya asi go'ettiyo woykko oyqqiyo miishshatikka dumma gidanawu danddayoosona.
Hegaadankka issi wogaa hanotaadan leemisuwawu kayo heenaa (hulluuquwa) qonccissanawu woykko denttettanawu issi yeekkiya izaawu danttiyo danttoti, sisiyo eedoti, bessiyo bollaa qaaxoti, bessiyo bila era oosoti, sinttaa xeeioy (qottan), haraykka eta huuphe eeshshati de'iyoogeetanne hankko hashettiyaag eeta bila era oosuwaakko shobbiyaageeta gidoosona. Deretettaa gaytettay bullachcha gidikko bullachcha wode bettiya qaaxoti, eeduwa wottiyo hiillay, bila era oosuwa oottiya asatu yetta cenggurssay, iskkiskkay, kushiya baqa ubbay haasayettida hayyo  bilaypuulattanaadan immiyo maadoy keehin xoqqa.
Haasayettida hayyo zaafo bilaa qommoy I beettido heeraanne wogaa hanotaadan bila era oosoykka dumma dumma meray delees. Issi mala wogaa garssan deliya asaa lanqqiyankka dumma dumma haasayettida hayyo- xaafo bilaa qommoti deliyo gishshawu bila wraa ooso qommotikka dummatana dandayoosona. Hegaadankka issi biittan deliya astu woykko deretettatu gidonkka wogaa dummatettay deanawu danddayiyo gishshawu issi asaa sheeshshaa matan beetiya bila era oosuwa hillay hara asaa sheeshshaa lanqqiyan beettiya bila era oosuwa hiilllaappe dummatshaa lanqqiyan beettiya bullachcha wode durssay hankko asaa sheeshshaappe bullachchaa durssaappe dummatana danddayees giyoogaa. Hegaadankka issi asaa sheeshshaa mooguwa maaraa mankkan oosettiya bila era oosoy haraappe dummatana danddayees. Issi issi qommo bila era oosuwan yeekkiyaara qinxxalliya gom"oriyan gaarana (gooshana) woykko goodana dandayishin qassi hara qommo bila era oosuwan hankkoriya ba tiraa baqqaydda guppana danddayawusu.
Muleera xeelliyoode bila era oosoy dumma dumma deretettan gayttiyaabatun shiiqiya haasayettida hayyo  bilayshemppuwa zeridi omooddiyaagaanne baakko goochchiyaagaa gidanaadan oottiya dumma yoho.
6. Laamerettiyaaba
Haasayettida hayyo xaafo bilawu garssa kahay qaalaana gidiyogaa aadhdhida kifiletun be'ida. Asaa doonan qaalan shiiqiya woykko odettiyaaba gidiyoogankka laamiyawu gattees woykko laamettees. Haasayettida hayyo xaafo bilawu laamerettiyo eeshshay de'ees geetettidoogeekka hegaassa.
Dumma dumma deretettan gayttiyaabatun dumma dumma era giigissuwa giigissiyaageetun haasyettida hayyo xaafo bilati shiiqana danddayoosona. Hagaa mala gaytettatuppe issoy haasayettida hayo xaafo bila era oosuwa oottiyaagee ba sohuwan sohuwan de'iya dooddiyaageeti deretettan gattiyaabatu hanotaadaaninne haasayettida hayo xaafo bila qommuwaadan era oosuwa de'iyo sohuwan gididi be'idanne siyida hashettiyaageetuppe issoy qassi be'idoogaanne siydoogaa hassayidi ba huuphen he eraa oosuwa oottanawu qaaxarettana danddayees. He wodiyan Abewunne Imewu giyoogaadan geelladan “qaalan giidoogee dogettana danddayees” dogettana danddayees. Hegaadan hanikkokka ooratta era oosuwa oottiyaagee ba haasayiyoogaa keenaa shiishshana danddayees. Woykko ba mero era go'ettidi ba siyidoogaa bollan gujetettidi shiishshana danddayees.
Qommon qonccissidoogaadan haasayettida hayyo bilayqaalaan aadhdhiyaagaa gidiyoogaappe denddidaagan laamettees. Woykko laamerettiyo eeshshaa bessees. Laameekka qaalatun, turatun( paca qofa qashotun), woykko qofa qashotu xekkan gidana dandayees.  Ha hanotan dogettida qaalati woykko turatu/ paca qofa qashotu) gishshataa hara era oosuwa oottiyaagee ba huuphe qaalaa woykko turaa (paca qofa qashuwa) medhdhidi gelissana go'ettana danddayees giyoogaa. Hegaassa haasayettida hayyo xeefo bilay lameretettiyoy. Gidoppe attin haasayettida hayyo  bilayderetettaaba gidiyo gishshawu giyoogeekka deretettaa yarati daroti erana danddayiyo gishshawu assi waanna meray laamettenna. Waanna kiitay xayenna. Hegaassi kaalliya danttuwa leemisodan be'anawu danddayettees.
Leemisuwa A. yawusu gaada ha"i ha"i he pintti xeellishin
                    Maashiisi shachchadan ta na"atettaa ayfee
Hagaa ha siiqo yettaa hara yettanchay qassi
Leemisuwa B yawusu gaada ha"i ha"i he pintti xeellishin 
           Ta ayfee moorettiis shachchadan seeridi
Yaagidi shiishshan dandayees.
Naa"u danttotakka be'iyo wode eta waanna qofay issi mera. Gidoppe attin leemisuwa, A naa"antto yafaran de'iya qaalati leemisuwa, B naa"antto yafaran de'iya qaalatuppe dummatoosona. Haasayettida hayyo xaafo bila macaraayo laamerettiyo eeshshay de'ees giyoy hegaassa.
Haasayettida hayyo bilaa aqotussi (duretettatussi) laamerettiyo eeshshay de'iyoogaa be'ida. Hegaassikka qonccissiya leemisoti shiiqidosona. Leemisoti dantto meran shiiqidaageeta. Hegaa giyoogee qassi lamerettiyo eeshshay beettiyo yetta meran shiiqiyaageetu bolla xalaalana giyoogaa gidenna. Coo shiiqiya haysetu bolankka ha eeshshay beettana danddayees. Gujjidikka 
haasayettida hayyo bilaa bollan heeraa dummatettatuppe denddidaagankka laamee beettana danddayees. Dumma dumma sohotun (heeratun) de'iya issi doonaa haasayiya asati go'ettiyo qaalatikka dummatetta bessana haasayiya asati go'ettiyo qaalatikka dummatetta bessana danddayoosona. Issi issi uray baappe medhdhiyooba mero eraykka  dummatees.
Meeziya usuppuna
Bonchchettida haaho luxanchchatoo, kaalliya oyshata qoppidi zaarite.
1. Dariya bagga haasayettida hayyo bila macarati qanttan shiiqiyogaadan odettiis. Hegaassi gaasoy ayba gidana danddayii?
____________________________________________________________________________________________________________________________________________

2. Ha kaalliya haasayettida hayyo bila macaraa danttoy ayba deretetta gaytettan geetettana danddayiyakko qonccissite.
_______________________________________________________________________________________________________________________________________
Yaasu, yaasu hinnobiya doodettada
Asatu giddon ciiyyada
Yaasu hinnobiya beettawusu
Biroon haahuwan sawawusu
Ta mali ooni de'ii gawusu
________________________________________________________________________________________________________________________________________________
3. Haasayettida hayyo bilaybila era oosuwan doodettidi shiiqiyo wodiyan dumma dumma buqurati (miishshati) haggaazaa bollan pee'ana danddayiyoogee (qonccisettiis). Hegeeti bila era oosuwa oottiyaagee oyqqees woykko go'ettees geetettida buqurati (miishshati) awugeetee?
______________________________________________________________________________________________________________________________________________

7. Aadhdhidanne ha"i wodiyaaban wuddees
Koyro dendduwan qonccida wolaytta asay minuwaa sabbanawu azallaa boranawu go'ettiyo wolaytta leemiso haysee benikka sabbanawunne boranawu go'iiddi ha"ikka sabbiidinne boriiddi de'ees. Hegaa gishsha hasayettida hayyo  bilayodettiiddi aadhdhidabaaninne ha"i wodiya bolli wudees giidoy.

8. Chii- saynise gidida allaalletakka ba garssan oyqqees
Hagaappe kaallidi de'iya taarike haysiya ane leemisodan be'oos
Haysiya yootiyaagaa: haysee haniis!
Haysiya ezggiyaagaa: Hanees!
Haysiya yootiyaagaa: Gammoynne geleshoti de'oosona.
 Haysiya yootiyaagaa:   Gaammoy beetta geleshuwa ubbaa oyqqi, oyqqidi woridi wurssiis. Gaammoy yaatin woriiddi wurssido geleshshoti olana giidi yiyo wode gaammoy duunniya bolli uttiis. Ubbay cuguwaanne toraa kessi, kessidi oyqqidi yiyo qode issi na'attiya geleshshoy laa nu worana giyo do'ay hagan baashin anee? Giis. Aawatiya geleshshoy qassi zaaridi ha hiniin uttidaagaa be'ekketiigiis. Ha hiniin uttidaagee duunne gidenneyyee? Gin, ee giis. Chii hagaara nuuni olettokko, bakkaa nuugaa ziqqissite bakka ziqqi ootite. Hagee nuuyo ayfiyan wolqqamees. Chii aggidi nu nusoo simmikko lo"o giis issoy .yaatin kase ceeqettiiddi nu sheeshshaa miidi wurssida gaammuwa worana giidi biida geleshshoy ubbay bari bakkaa, bakkaa ziqqissidi, toraa sa'aara goochchiiddi aggidi guyye simmi wottaa kaashi aggiis geettees.
Ha qommora nu be'ido leemiso taatike haysiya giddon de'iya eeshshaawati gammuwaanne geleshshota gidishin eti qassi asadan haasayishiininne ezggishin be'ettees.
Ha leemiso haysee nuna tamaarissiyoo bay aybee giikko issi halchchido halchchuwa polennan woykkohe halchchea hoolliya shocennan hiidota qanxxidi guyye simmiyoogaa. Harabay qassi bessenna yashshaa. Leemisuwawu gleleshshoti nuuni ha leemiso taarike haysiyan be'idoogaadan aybakka gaammuwaara olettanawu kajjeelennan haahuwan be'okanchchiya be'idiyayinne guyye hidoota qanxxidi simmi aggidosona. Hegaa gishshawu asa gidenna eeshshaawati asadan haasayiyo, ezggidi zaaruwa immiyo gishshawu chii- saynise gididabaa ba garssan oyqqees giyooga.
Meeziya Laappuna
Bonchcho loohanchchatoo, kaalliya oyshatussi gamma zaaruwa immite.
1. An intte eriyo leemiso haysiya issoy issuwawu yootite. Yaati simmidi I tamaarissiyoobaakka issoy issuwaara tobbite.
______________________________________________________________________________________________________________________________________________

2. Chii- saynise gididaba bari giddon oykkaappe ha baggan hasayettida hayyo bilayI aattiyo kiitay A ezggida asaa achchan ammanttiyaaba gidenna.Tuma woykko worddo gi zaari simmidi intte zaaruwa leemisuwan amppissidi shiishshite.
__________________________________________________________________________________________________________________________________________

3. Haasayettida hayyo bilay waanidi laamerettiyaakko leemisuwan amppidi bessite.
______________________________________________________________________________________________________________________________________________

4. Dumma dumma biittan haasayettida hayyo xaafo bilay, leemisuwaassi yeehuwan go'ettiyoogee dumma dumma. Anenu biittaa wolaytta asay yehuwan go'ettiyo haasayettida hayyo xafo bilaa hayqqido gallassaappe biidi moogettiyo woykko bale galla gakkanawu de'iya leemisuwa xaafi shiishshidi intte kifiliyan issoy issuwa bessite

_________________________________________________________________________________________________________________________________________________
9. Hayqqennaba

Doonaa haasayiya asaynne doonay biittan de'ido keenan haasayettida hayyo xaafo bilaykka hayqqenna. Asa na'ay ha biittan de'ido keena ubban haasayettida hayyo  bilayxayenna. Issoy hayqqikko haray laattiyooba qassikka issoy immin issoy ekkidi ekkidaagee harawu aattiidi de'ibe' eesippe attin hayqqenna.

1.4. Haasaya Bilaa
Haasaya bilay issi asi qaalan gidin woykko xuufiyan aattanawu koyyido kiitaa minttidinne puulayidi, baassi siyettidoogaa keenaa nabbaiyaageetu woykko ezggiyaageetu hulluqquwa (heennaa) xundduqanaadan oottidi medhdiyo bolima gidida doonaa go'ettiyo oge.Haasaya bilay kiitay aadhdhiyo qottaa puulayanawu danddayissiya aleeqo. Hagaa mala gonccissoy ezggiya asawu woykko nabbaiyaageetussi guuggiyan misiliya medhdhidi, qofaa gidin hulluuquwa (heennaa) baakko zaariyo abbee de'ees.
Haasaya bilay issi hanotaa qonccissiyo wodiyan qaalatunne qofaa qashotu birshshettaynne geloy meezetidonne dummatiyaagaa gididi qofaassi xoqqa gidida xekka immiyaagaa. Haasaya bilay merettiyoogee issi eeshshay oosoy, hanotay, asaa woykko hara medoosaa harabaara gatti geeddarissiyoogan, milatissiyoogn, issi eeshshaa harawu immiyoogan woykko laammiyoogan, issi eeshshaabaa duuqiyooganinne issibaa gishshaa harabaa wottiyoogaana /haasayiyoogaana/.
Wolayttattuwan haasaya bilati kaallidi uttidaageeta.
1.	Geeddarisso bilaa
2.	Laametta bilaa
3.	asumma bilaa
4.	Nenetto bilaa
5.	Malatisso bilaa
6.	Xoqqisso bilaa
7.	Baceesso bilaa
1.4. 1. Geeddarisso bilaa
..dan, misates, gididi, gidada, misatawusu, h.h.m. geeddarisso qaalata gujjiyoogan merettiya haasaya bilay geeddarisso bilaa geetettees.
Leemisuwaassi:
a /Na'iya aginaa poo'uwa misatawusu.
b / Nuuni muqaadaadan poo'idi nu yarata dichchaa ogiya bessanawu koshshees.
c /Na'ay anqqara dorssaa gididi guu"aa kessi uttiis.
1.4. 2. Laametta bilaa
Issibaa eeshshaa haraassi immiyoogan merettiya haasaya bilaa qommoy laametta bila geetettees. Laametta bilay hara geeddarisso qaalaa gujjennan koyettida allaalliya qonccissanawunne koyettida eeshshaa oyqqanaadan sittan shiiqiyo hanotay de'iyoogaa.
Leemisuwaassi:
a.	I haasayay cammees.
b.	Eti naa"aykka keelaa giddon de'iya shooshsha.
c.	Ganamoy gaamo.
1.4. 3. Asumma bilaa
Dumma dumma asabaa gidida eeshshata, oosotanne era bilata asa gidennabatussi (meedoosatussi, doozatussinne de'oy baynnabatussi) immidi medhdhiyo haasaya bilay asumma bilaa geetettees. Asumma bilay asa gidennabi ayfiyan beettiyaaba gididi, beettennabaa asadan haasayissidi, misatissidi shiishshiyo haasayaa bilaa.
Leemisuwaassi
a.	Xumay achchaa kessiis.
b.	Asay attoshiin miittaa maataykka ba mishuwawu waassiiddi de'ees
c.	Geleshshiya giyaa baada ba dulliya telluwa heregan be'ada, “taani hanno gidiyaakko ha sa'a salo gufanttuwan mulekka de'ikke” yaagawusu.
1.4. 4. Nenetto bilaa
Asa gidenna meretay asadan zaaruwa immanaadan oyshaa oyshettiyo haasayaa bilaa qommoy nenetto bilaa geetettees. Nenetto bilan oyshaa oyshettiyaabay darotoo zaaruwa immiiddi beettenna. Asumma bilan qassi asa gidenna meretay asi oottiyoobaa aybanne poliiddi beettees. Nenetto bilan asa gidennabaassi asummatetta eeshshaa immidi issi sinttan xeelliyo uraadan “neno, inttenoo, nena, inttena” yaagidi haasayissiyoogaa qonccissees.
a.	Ha keettawu co"u goopppa, haasaya.
b.	Daamootaa hanno neeni pirdda
c.	Awa ayfee waanay
Ayssi nuna xuuggay
Ha ne hanoy lo"oo?
Agga hagee pino 
Nuna moopparkkiishsha
Wonttoy erettena
Hay takkasharkkiishsha
1.4. 5. Milatiso bilaa
Milatiso bilay issuwa eeshshaa haraassi immiyoogan merettiya haasaya bilaa. Issibaa harabaa milatisiyoogaa giyoogee gishshatiya qofay huuphe /koyro/ qofaa gishshawu geliis giyoogaa. Hegaa xalla gidennan gishsatida qofay koyro qofaa giddonkka de'ees yaagiyoogaa. Milatisso bilay, issi qaalan, issi paca qofa qashuwan woykko kumetta danttuwan haasayettanawu woykko xaafettanawudanddayees.
Leemisuwaassi
Gayyiya
Gayyiya gi"anaayyo
Hiillaanappe attin
Danddayettenna coo
Qommoogaa oyqqidi
Xadegaa yedhdhidi
Pude bonggottidi
Yaanidi gi'eettees
Bana akeekid
1.4. 6. Xoqqisso bilaa
Guutta tumaa oyqqidi gitayidinne darissidi shiishshiyo haasaya bilay xoqqisso bilaa geetettees.
Leemisuwaassi:-
a.	Keetti de'iyaagee paraa piriixissana.
b.	Qumi de'iyaagee kushiyaara ma ma gees.
c.	Karetta karexxiis goodpa laacciyakko cammana.
1.4. 7. Baceesso bilaa
Issi guutta na'ay aayyiya wottido siiniya menttidaagaa, aayiya, “hayya ta na'ay minoy” yaagikko ha na'ay bari aayee hanotaa akeekidi bari mooruwa eriyo gishshawu A ay gaanawu koyyidaakko erees. Ba oosoy mooro gidiyoogaa akeekees. Bana nashshanaassa giidikka qoppenna.
Issi deree erido azalla asa “neeni mino/gooba/oosanchcha” giyaakko meeziyan ay gaanawu koyyidaakkonne erettees. Ha leemisoti naa"aykka baceesso bila gidiyoogee erettiyoogaa haasayettiyo wode de'iya hanotaappe eti haasayiyoo baasuwaappe.

Leemisuwaassi
Issi yilloti uttida asa be'idi “hachchi ne som"oy ufayssan po"ees” yaagiyaaba gidikko “hachchi ayssi yiillotadii? Waanadii? Aybee ne bollan gakkidaagee?” yaaganaassa.
         Meeziya Hosppuna
 Bonchcho loohanchchatoo, kaalliya oushatussi zaaruwa immite.
1. Intte de'iyo heeran haasyettiya haasaya bilata xaafi ehiidi issoy nabbabite eti aattiyo kiitaakka qonccissite.
______________________________________________________________________________________________________________________________________________________

2. Ha moojuuliyan imettida laappun bilatuppe heezzata dooridi issi haasaya bilaassi oyddu leemisota qonccissite.
________________________________________________________________________________________________________________________________________________________________________________________________________________
1.5. Ziba haasayaa
Ay doonaaninne lo"o qofaa demmanawu danddayissiya qaalatu gaytotetti de'oosona. Hegeetuppe issoy ziba haasayaa. Ziba giyoogawu birshshettay medhdhidi haasayiyo hanota gididi, hegeekka milatisso hanotan puulayidi shiishshiyoogaara gayttees.
Ziba haasayay merettiyoy qaalaa qaalaara gattidi hegaadankka qottaa haasayaa bilaara gattidi shiishshiyo hanotaana.
Ziba haashayaa giddon go'ettido qaalati kcyro kochchooro etaassi de'iya birshshettaappe kareera dumma dumma birshshetta immiyo bill.
Hara baggara qassi ziba haasayay wogaara biya heeraa bochchi gayttidi doommettiis.
Ziba haasayay milatisso hiillan de'oy baynnabati de'oy de'iyoobatun, beettennabati ayfiyan beettiyaabatun, h.h.m amppettidi maayettidi qonccoosona.
Leemisuwaassi
•	Biitti tookkoppo= de'oy giigoppo
•	Sheefay qaaxxees= adabenna, guwatenna
•	Oyssa eeshsha= lakakka= lo"o
Meeziya uddufuna
Bonchcho haaho loohanchchatoo, hagaappe kaallidi de'iya ziba haasayatussi birshshetta immite.
Leemi 
•	Wozanay woozziis= cimmiis, ceeggiis
•	Pengge booraa= woggaa, gita
•	Nena icca= negishshawu gaada agga.
a.	Siirenne som"o=
__________________________________________________________________________________________________________________________________________________________________________________________________
b.	Hekkonne hakko=
__________________________________________________________________________________________________________________________________________
c.	Tiran kiyiis
_______________________________________________________________________________________________________________________________
d.	Achcaa bakkiis
________________________________________________________________________

e.	Shaaraa qashamees
________________________________________________________________________________________________________________________________________

f.	Miittan she'o
___________________________________________________________________________________________________________________________________
g.	Gallassay qammiis
___________________________________________________________________________________________________________________________________

h.	Keetta kutto
_______________________________________________________________________________________________________________________________________
i.	Ne sintta immo
______________________________________________________________________________________________________________________________________j. Zokkuwa zaariis
_______________________________________________________________________________________________________________________________________
k. Wola dagice kiyidosona
_____________________________________________________________
l. Gaagan gawuhu oottees
__________________________________________________________
2. Neeni ne huuphen cima asaa oychchada kehi cora ziba haasayata shiishsha ekkada ya. Ziba haasayayay yohuwa qonccissanawu daro maaddees. Hegaa dogoppa.
_____________________________________________________________________________________________________________________________________________________________________________________

3. Wolaatta asay ziba haasayan go'ettidi keehi aaho yohuwa qonccissees. Yedan gidin danttuwan go'ettees. Inttekka danttuwan gidin yedan issi aaho kiitaa xaafidi aattite. Hegawu hagaappe garssaara imettida danttuwa zaari zaarid nabbabidi A giddon go'ettido ziba haasayata qoridi keessite.
Wonttiis 
Guuridaagawu wonttiis,
Gullottaagawu qammiis,
Mammotiyaagwu xumiis,
Hegee oososan erttiis,
Leemisodan ekkikko,
Yettaabaa denttikko,
Beni uldduuduwa punniyaagee,
Ha"i arttistte geetettaagee,
Aadhdhi palahidi woytettiis,
Axiraariyaagaappe sinttatiis,
Wodee wozanttin handdatiis,
Haraa peenuwan pereggiis,
Hegaape attaagoo,
Sa'ay qammidoogoo,
Woyto, erennaagoo,
Wozani baynnaagoo,
Woy oottada murutissa,
Woy durada ufayssa.
Oottanawu say wonttiis,
Azallaassi yaa qammiis,
Wodee diishin woxxa,
Danccuwa mintta gixxa,
Eraawaara koxxa,
Biraawaara keexxa,
Ee hegee erettiis,
Wodee wodiya immiis,
Hachchi niyokka wonttiis,
____________________________________________________________________________________________________________________________________________________________________________________________________________________
Ha Shemppuwa Kuushshaa
Haasayettida hayyo bilaa qonccissanaappe kasetidi aawu alo (pookilooriya) xaphon xanna'ettiya hayyo bilaa, biittaa (deretettaa) hiilla (bila) erata, biittaa (deretettaa) meeziyanne miishshatu (buquratu) wogaa oyqqees.
Biittaa (detetettaa) mal"etto hiilla woykko bila eratu xinaatee ba xaphon biittaa woykko deretettaa muuzunqqaa, deretettaa durssaa h.h.m .Deretettaa meeziya xinaatiya xaphon oyddu gita allaalleti de'oosona. Hegeetikka- allaxxiyobatanne kaassata, deretettaa woykko biittaa xaliya h.h.m.
Buqura (miishsha) wogay issi deretettaa oonatettaa qonccissiya kushe oosuwa, muleera kushiyan boshettiyabatanne ayfiyan beettiya buqura yohota ubbaa xeellees.
Haasayettida hayyo  bilayqassi ba xaphon ba deretettay qaalaa baggaara medhdhiyo hayseta, haasyyettida taarikkiya (ledgend), qaalan danttiyo danttota h.h.m. Qommon denttido allaalletuppe hara gujo naachcati, godaa bollan xaafettida xuufeti, duufuwa bollan xaafettida xuufeti, h.h.m. haasayettida hayyo bilaa xaphon gidiyoogaa (Feqaadu, 1991) qonccissoosona.
Hayyo bilaa yootettida hayyo bilaanne xaafettida hayyo bilaa giidi shakkettees. Xaafettida hayyo bilaa giyoogee A kahay xuufiyan ciirettidi beettidabaa xeelliyaagaa gidishin yootettida woykko haasayettida hayyo  bilayqassi qaalan woykko haasayan beettiya giyoogeekka A giddo kahay qaalan woykko haasayan gidiyo deretetta aquwa (duretaa) xeellees.
Haasayettida hayyo bilaaninne xaafettida hayyo bilaa garssan baaso (kane) dumatettay baynnaagaa cora eranchchati qonccissoosona. Eta giddon beettiya dummatettaa giyoogeekka koyroy garssa kahay haasayan woykko qaalaan gidido qaalaawa woykko haasayaawa gidishin, haray qassi garssa kahay xuufiyan gidido xuufiyaawa gidiyoogaa. Hegaappe haray naa"aykka kaha garssappe medhdhiyooba.
Haasayettida hayyo bilaa gidinkka xaafettida hayyo  bilaykoolettiyoogaa gidinkka shiiqiyoy qaalaa baggaara gidees. Qassikka naa"aykka asay ba qofaa qonccissiyo ogeta, eeshshaynne quxaruwa waattay de'iyoogeeta. Haasayettida hayyo  bilayhaasayiyoogan woykko yexxiyoogan, dumma dumma gaasotun merettiyaabatuuninne sohotun oosuwan pee'iya haasayan merettiyaaba.
Haasayettida hayyo  bilayyeletaappe yeletawu aadhdhiiddi coo bawu malatidaadan gidennan keeha iittappe shaakkidi, ooratta merettidaba. Hegaa gishshaassa haasayettida hayyo  bilayderetettaabaanne aawatuppe laatettiya buqura geetettiyoy. Haasayettida hayyo  bilaydere buqura. Haasayettida hayyo  bilayqaalan merettiyaaba. Issi deretettaa wogaanne meeziya, taarikiya laatissiyo miishsha.
Haasayettida hayyo  bilay hiilla era woykko bila era. Bila eratettan qassi puulay de'iyo, wozanaa haariyaanne kahaa ommoddiyaagaa gidiyoogaa. Haasayettida hayyo  bilayqassikka deretettaa asay de'ana de'uwaassi/ bantta kahaassi giidi ottiyo qaattatuuninne cengguriyoogan merettiyaanne eta qonccissiya bila era.
Haasayettida hayyo  bilayasay bantta huuphessinne haratussi qassikka alamiyawu de'iya hayyotunne de’o medhdhi pilggettaa qonccissiyooba. Haasayettida hayyo xaafo bilawu pulttoy deretettaa asaa. Hegaa gishshawu haasayettida hayyo  bilayderetettaa asaappe duuqettiyaaba giyoogaa.
Haasayettida hayyo xaafo biilaa eeshshata giyoogeeti ha kaalliyaageeta
•	Haasayettida haayyo xaafo bilawu A buzo xaafanchchi baawa (erettenna.)
•	Qaalan aadhdhiyaaba
•	Cita ooso
•	Darotoo qanttan shiiqees
•	Bila era ooso
•	Aadhdhidanne ha"i wodiyaaban wudees 
•	Chii- saynise gidida allaaletakka ba garssan oyqqees
•	Hayqqennaba
Haasaya bilay issi asi qaalan gidin woykko xuufiyan aattaawu koyyido kiitaa minttidine puulayidi, baassi siyettidoogaa keenaa nabbabiyaageetu woykko ezggiyaageetu hulluuquwaa (heennaa) xundduqanaadan oottidi medhdiyo boolima gidida doonaa go'ettiyo oge.
Haasaya bilay issi hanotaa qonccissiyo wodiyan qaalatunne qofaa qashotu birshshettaynne geloy meezetidonne dummatiyaagaa gididi qofaassi xoqqa gidida xekkaa immiyaagaa. Haasaya bilati- asumma bilaa, geeddarisso bilaa, laametta bilaa, Nenetto bilaa, milatisso bilaa, xoqqisso bilaanne baceesso bilaa geetettidi laappunan shaahettoodona.
Kuushsha Meeziya
Bonchchettida haaho loohanchchatoo, ha shemppuwan aadhdhida luxettaa akeekidoogaa boxooxissanawu kaalliya oyshata zaarite. 
1. Doonan zaari odettiyabata giyobi aybakko paattidi qonccissite.
___________________________________________________________________________________________________________________________________________________________________________________________________________________
2. Doonan zaari odettiyabatu go"aa birshshidi yootite.
________________________________________________________________________________________________________________________________________

3. Doonan zaari odettiyabatuuninne xaafettida hayyo bilaa giddon de'iya dummatettaa paattidi qonccissite.
_____________________________________________________________________________________________________________________________________________________________________________________________________________________
4. Wolaytta biittaa doonan zaari odettiyabatuppe amaridaageeta shiishshidi paattite.
______________________________________________________________________________________________________________________________________
5. Doonan zaari odettiyabati aadhdhiyo ogeta yootana.
___________________________________________________________________________________________________________________________________________________________________________________________________________________

















Naa"antto Shemppuwa
2. Doonan Zaari odettiyabatu Go"aa
2.1. Ha shemppuwa sintta qofaa:-
Ha shemppuwa wurssettan luxiyageeti:-
•	Doonan zaari odettiyabatu/haasayettida hayyo bilaa go"aa yootana.
•	Haasayettida hayyo/ Doonan zaari odettiyabatu bilay immiyo dumma dumma go'ata paattidi qonccissana.
•	Bantta heeran asay go'ettiyo Doonan zaari odettiyabatu /haasayettida hayyo bilay issipetettawu immiyo go"aa qonccissidi yootana.
•	Doonan zaari odettiyabatu /haasayettida hayyo bila macaratanne eti aadhdhiyo ogeta qonccissoosona.
2.2. Doonan Zaari Odetiyabati Deretettaassi immiyo go''aa
Wolaytta deren gidinkka harasan awankka haasayettida hayyo bilay deretettaa oonatetta qonccissees. Ooratta yeletaassi eta sheeshshatu ma"e mayzze yuusaabaa qonccissiyoba (yootiyooba). Hegaadankka deretettaa asay haasayettida hayyo bilaa go'ettidi bantta de'iyo heeraa qonccissana dandayoosona. Bantta baahilaa (wogaa), meeziya, bantta zeretta woykko sheeshshaa tamarissanwukka haasayettida hayyo xaafo bila go'ettana danddayoosona. Ha hanotankka wogaanne meeziya aammanttiya meran adussa wodiya tamaarissanawu qassikka ooratta yeletawu aattanawu (pinttanawu) gita woykko waanna miishsha oottoosona giyogaa.
Issi deretettaa giddon hanettiya deretettaa gaytotettati qoncciyoykka haasayettida hayyo bilaana gidana danddayees. Gidikkonne leemisuwawu dere asay kayyuwa, bantta ufayssaa, amuwa, zemppissuwa, eqettiyogaa h.h.m. aani qonccissoosona. Hegaadankka lo"o giyo wogaabaanne (values) deretettaa meezeta haasayettida hayyo bilaa baggaara bantta yeletaassi qonccissoosona. Hara baggaara qassi koyettenna allaaletanne meezeta ooratta yeletawu kaallennaadan oottanawu haasayettida hayyo bilaa loyttidi woykko minttidi tamaanrissana danddayoosona.
Xaaxi waaxxin issi dere asaa woykko deretettaa giddon hanettiya, merettiya (lo''o miyyiyan woykko iita miyyiyan) gaytotettati ubbay qoncciyonne addussa wodiyawu takkanaadan (hasayettanaadan) molettiyoy haasaya ttida hayyo bilaabaggaara gaana danddaaettees. Hagaappekka aaruwan xaafo meezee diccibeenna dere asaa lanqqiyan haasayettida hayyo yaafo bilay barkka immiyo go"aa gitatettaa malana dandayettees.
Haasayettida hayyo bilaa go'ay deretettatu lanqqe xallan zeerttenna. Dumma dumma citatinne issi issi asatikka haasayettida hayyo bilaa baggaara gaytotettatanne bantta de'iyo xaaxi waaxido hanotaa qonccissana danddayoosona. Issi issi (buzo) asatikka dumma dumma gaytettatun issi allaalliya bollan banttawu de'iya eqettiyo woykko he yohuwaassi woykko allalliyaassi banttawu de'iya kaafiya qonccissana danddayoosona. Bantta sintta hidootanne amuwaakka haasayettida hayyo xaafo bilan qonccissoosona (hiraaganakka) danddayoosona.
Qommon denddidaageetuppe hara haasayettida hayyoxaafo bilawu hara cora oosoti deliyoogaa gidiyoogaa piqaadu (1991) qonccisscsona. Hegeetikka, qonccisiiyo oosuwa, minttettiyo, tokkiyo oosuwa, lahidi kanttiyo oosuwa tamaarissiyo oosuwanne iita oosuwa teqqiyoonne haariyo oosota.
2.2.1. Qonccisiyo Maaduwa
Asi bari meretan bari laytta ubban qan"ishiyan doodettidaba. Hegeekka, I ba heeran be'iyoobay, ekkiyoobay, immiyoobay ubbay A oyshan yeggiyaaba. Hagee ubbay yiido gaasuwaanne ooni oottakko eranawu koyyees. He koshshaa gaasuwan asa na'i ubbay ba eeshshan oychchiyaagaa gidees. Ba heeran beettiya deree, dembbay, shaafay, mehee, do'ay, mereta ubbay asaakka gujjidi awuppe yiidaakko, waani merettaakko, awuppe yiidaakko Qonccissuwa immees. Leemiuwawu booray ayssi yelennee? Asaa ooni medhdhay … giya oyshatussi gamma gidin aggin erinkka erennankka bari zaaruwa immees. Ha zaaruwa immanawu haysiya, haasayan odettiya taarikiya, h.h.m go'ettidi zaaruwa immees. Heggaassa haasayettida hayyo xaafo bilawu qonccissiyo oosoy awu de'ees geetettoy.
2.2.2. Lahidi kanttanawu  maaddiyogaa
Asay bari hachchi hachchi de'uwan dumma dumma pudettaanne dugettata mokkananne moyissna danddayoosona woykko mokkoosonanne moyissoosona. Gidoppe attin eta gallassa gallassa qaattatun etan gayttiya de’o pudettatuuninne dugettatun keehin coranne keehin xalalissiya (teeqqiya) asa gidiyaa asatuppe he de'uwan hanettiyabatuppe ha"issikka gidin lahidi kanttanawu koyyoosona. Hagawukka xalalissiyanne zaaretettiya de’o metuwappe kessi ekkiyo eta huuphe mero ooratta alamiya bantta kahan medhdhoosona. Bantta medhdhido kaha alamiyaakko kessi ekkidikka hachchi hachchi zaaretettuwaappe haakkidi ooratta kaha garssa alamiyan de'ya kaha de'uwa de’ana danddayoosona. Hegaassikka doonan zaari odettiyabata/ haasayettida hayyo bilaa go'ettana dandayoosona.
Qommon qonccissidoogaadan asa na'ay haasayettida hayyo bilaa baggaara dumma dumma yohotuppe lahidi kanttana (kessi ekkana) danddayees. Gidikkonne he buussan:-
•	I koyyenna deretettaa wogatuppenne meezetuppe qofan lahidi kanttees woykko kessi ekkees.
•	Boshettenna meezeta kanttees.
•	Hiyyeesay duriya gelana danddayees.
•	Deretettay ekkenna yeda doonaa haasayees.
•	De'iyoosaappe amarida heeraa ba kanan kiyees.
•	Maacido buquraabaa, dummadumma dirssata xoonees.
•	Asa gidido gishshawu oottanaassi woykko polanaassi danddayibeenna yohota haasayettida hayyo bilaa baggaara oottees woykko polees.
•	Haasayettida hayyo bilaa baggaara ba meruwan kaha alamiyaakko paallees, gaammuwaadan ba koyyidoogaa menttanawu danddayees.
•	Keehin meto gidida morkketa qoxxidi xoonees h.h.m.

2.2.3. Minttettiyogaa
Asaa naati bantta deretettaa meezetanne wogata haasayettida hayyo bilaa baggaara minttettana danddayoosona. Gidikkonne haasayettida hayyo bilaa baggaara maaddoosonanne bessoosona giidi kaalliyo meezetane wogata adussa wodiyawu takissanawu baxetoosona. Hegeeti poliyo oosoti dogettennaadaaninne xayennaadan haasayettida hayyo xaafo bilan minnoosona lo"o baasuwankka tokettoosona. Leemisuwawu deretettaa wogaa giddon beettiya dumma dumma oosoti (bullachchay, qaxxaray, goobatettay haraatikka) haasayettida hayyo bilaa baggara sinttawu baanaadan minettoosona. Hegaadankka lo"o giyo gatiyaara de’iyaabati (values) leemisuwawu qanxxoy, mino ammanoy, h.h.m. nne haraatikka wogaanne deretettan hanettiyaabati sin ttawu baanaadaaninne adussa wodiyawu gidanaadan haasayettida hayyo bilaa maaduwan tokettoosona giyoogaa.
2.2.4. Tamaarissiyoogaa
Issi deretettaa giddon de'iya leemiso haasayati, naagetuwa odoti ( warning), paaxiyoobatinne haratikka deretettaa duussaa maaaraa mankkaa tamarissiya miishsha gidana danddayoosona. Issi deretettay ba wogaa garssan de'iya leemisuwawu, muussaa wogata, maayettaanne utettaa wogatanne haraatakka ooratta yeletaa haasayettida hayyo bilaa baggaara erissana danddayees. Ha hanotan ooratta yeletay beni wogaanne meeziya tamaarees. Hegaadankka haasayettida hayyo xaafo bilan haggaazettidi naata woykko yelagata baaxiya, imuwa haraakka go"aa tamaarissana danddayettees. Hegaa baggaara haasayettida hayyo bilay kaa'iyo beeray xoqqa gidiyo gishshawu haasayettida hayyo xaafo bilawu tamaarissiyo oosoy de'ees gaana danddayettees.
Haaasayettida hayyo xaafo bila oosotuppe bayra oosoy asaa na'aa allaxissidi (pashkkissidi) tamaarissiyoogaanne qoppiyo guuggiya aassiyoogaa. 
Ane hagaappe kaallidi de'iya qonccida wolaytta haasayettida hayyo bilaa qommotuppe amaridaageeta leemisodan be'oos.
•	Leemiso Hayseta (Haasayata)
Oduwa daroy otuwa luhuwa shammes.
Betee belliya darees.
Nusoo paraa giishin baliyan ooggees.
Utettaa daroy zerettaa conchchees
Yedaa daroy baassan kessees.
Geeshshaassi geedoy keeha
Naa"u manqqoy manxxaa zal"ees 
Asaa qulliyawu  kuttoy penggiya hokki gelees
Cinccay manqquwa diggenna.
Haree tookkin paray mees
Giidooro siyaakko immooro maakka
Lo"o giido xalee ayfe toyssees.
Saruwan santtay  keeha.
Geeman taawaa  miizzay xeta gawusu geleshshiya.
Aawaa qanggettaynne biittaa za'ettay keetta laalees.
Balay baynna mishshiriya balakkuwa yelawusu
Balgguwa aattida keettaa bone xuuggettees
Dandayay dares
Eesoy booraa yeessees
Laafa maadday yimppo ekkees.
Ceeggay erenna; be'ay erees
Dirbbiya kaniya qooqiya yelawusu.
Demmenna ayfee dereqa dares
Era daroy gooshshaa yeddees
Balggo tama ho'iyay bone awaa ho'ees
Dullee baynna kafoy xaphoy baynna miittan uttees
Qooqee kallidi goochchiyaagaa shocees
Hayqqin agganaagee daafurin yeekkees
Paraa toggennaara maakiinay zuummees gawusu
Hariyawu lanccay hashiyan tookkees
Aawa karida shuchchay aawu bolli wodhdhees
Eraa qaraa zorettenna, ezggettees
Ellelliya kuttiya samissawusu
Ellelliya uray erettaa giidi zaallumaa ganees.
Agga gin aggennay gade bayzzees.
Baana iray baanaa bukkees
2.2.5. Iita oosota woykko meezeta seeranawu (teeqqanawu) maaddees.
Asaa naati bantta naata (ooratta yeletaa) ubbaa haasayettida hayyo bilaa baggaara lo”o lo”o maara- mankkatanne bilatettaa tamaarissidi iita eeshshata seeridi teqqana danddayoosona. Deretettay haasayettida hayyo bilaa baggaara wordduwaanne wuussaa seeranawu danddayees. Hegeeta iita giido eeshshatu bollan qiridinne eta iitissidi qilliicees. Hageekka qassi naati he iita eeshshatukko gelennaadan woykko etaara sinttawu beennaadan oottana danddayees. Lo”o gatee de'iyo eeshshati qassi minettoosona. Dumma dumma haasayettida hayyo bilaa molettatu baggaarakka adussa wodiyawu takkanaadan tokettoosona. Iita gatiyaara de'iya eeshshati qassi deretettaa achchan ixettidaageeta gidiyo gishsawu naati (yelagati) eta polennan ixxaanawunne deretetta wogaanne meeziya kanttennaadan gaddarettoosona.
Qommon qonccida oosotuppe haray haasayettida hayyo xaafo bilawu polotikkatto oosoy de'ees. Kaalettiyaageeti bantta biittaa asaa kaalettanawunne haaranawu go'ettana danddayoosona. Deree ba wogaanne oonatettaa eranaadan oottanakka danddayoosona. Hegaadankka haasayettida hayyo  bilayderiyaa (asaa) dumma dumma halchchuwaassi (dichchawu, kaafiyawu) denttettanawuka kaa'iyo beeraykka gita malaa immiyooba. Harabay qassi kaalettiyaageeti asya banan ammanettanaadankka haasayettida hayyo bilaa go'ettidi tamaarissana danddayoosona leemisuwawu bonchchissiyay cawaa cawaa giidi yexxiyo Brunjje Bungge yettaynne haraati qassikka harabaa giidi yexxiyo yettay asaa dichcawu denttettana danddayees.
Gujjidikka haasayettida hayyo bilayasaa na'aa miqqaynniyaappe, geniyaappe, miishshaa siiqiyoogaappe h.h milatiyabatuppe seeriyo hanotaykka de'ees. Hagaa malabaa oottiya haasayettida hayyo bilay doommiyoy biron naati yiiratettan, na'atettan, naata cimmanawu yexxiyo yettaappe doommidi qantta haysetun gidiyo gishshawu so asaa eeshshaara naatu eeshshay issi mala gidanaadan oottees. Hegaa gishshawu yelidaageeti haraynne haraashin aayoti bantta naati iita oosuwaakko beennaadan haara teqqanawu ha haasayettida hayyo bilaa go'ettoosona.
Ane wolaytta asay iita oosuwa seeranawu go'ettiyo leemiso haysiya (haasayaa) be'oos.
•	Ussee geeduwa kaalliya limiya meqawusu
•	Eesotiya kaniya qooqiya yelawusu
•	Eeyyay wura giin yeletti aqees
•	Iitay iissi cayees.
•	Eeyyay basoy diishin asasoo bees.
•	Laafana haattay kanaa mees
•	Qitan tisttin miiriqay goggees
•	Bawu yiida maataa gawariya baqqa gussawusu
•	Agga gin aggennay gade bayzzees
2.3. Haasayettida hayyo bila macaratanne eti aadhdhiyo ogeta
Haasayettida hayyo bilayaawatuppe naatukkonne naatu naatukko haasaya xalaalan gidennan hara qotaaninne ogiyan aadhdhidi laatettiyaagaa gidiyoogaa bessiyoogaaninne hegaa bollikka eti aadhdhiyo meran ba giddon oykkidobaa qonccisiyoogaa xalaalan wudidi aadhdhiyo ogetanne qottata A meran meran be'oos.
2.3.1. Buqura wogaa
Issi issi dere asi bari wogaa, bari buquraa benippe doommidi hachchi gakkanaashin bari kushiyan massidi, pooxidi, giigissidi, hayyottidi go'ettidi de'ido miishshati kushe hiilla oosota. Qommoora qonccida huuphe yohuwan (buqura wogay) aawatu buquray haasayiyoogan woykko hayseyiyoogan woykko yexxiyoogan aadhdhiyaageeta ba giddon oyqqenna.  Hageeti zammaana yeletay ha"i wodiyan ba soon wogaa miishshaa, wogaa maayuwa, wogaa qumaa, wogaa keettaa keexuwa h.h.m. bari aleeqodan bonchchuwan wottiyoogeeti, oykkiyoogeeti taarikiyawu issisan shiishshidi wottin, haaho biittatuppe asay be'anawunne pilggi xeellanawu pultto gidida cora buqurati de'oosona.
Azaze piqaadu ha macaraa xalaala xeelliyaagan pilggi xeelo macaraa oottidi xeelliyo aaho xeelliyoobay awu de'iyoogaa qonccissees.
“Buqura wogay… biittatettaa kuushe hiillaa (folkcraft) biittatettaa misiliya (folkart), biittatettaa gimbbiya oosowa (fola architecture), biittatettaa maayuwa (folkcustom) nne biittatetta qumaa katuwa (folk cookery)… shiiqidosona.” Ha macaray ba giddon oykkiyo buqurati toraa, gonddalliya, sagaayuwaa, migiduwaa, waaruwaa, calaa, kaduwaa, qambbaraa, buddeenaa, geeshuwaa, parssuwa, qoociqoocuwaa, bullukkuwaa, kutaa, xikkiya, unccaa, mashshaa, danccuwaa, daattaa h.h.m.  beni aawatu kushe hiillaa ayfetanne go'ettiyo so miishshata issi bagga gididi aadhdhiyaabata.
2.3.2. Issippetettaa meeziya
Hagee qassi benippe doommidi aawati bantta de'uwan meezetidonne yeletawu aattido ayyaanaabanne ayaanaba gidenna ammanota, meezeta, wogatanne goynota ba giddon oykkees. Harabaykka qassi woosaa, xoomaa, taskkaaraa, Gifaataa, xoomaa birshshiyoogaa, ufayssa aginaa, haattaa meechchaa, h.h.m. meezeta bagiddon oykkees
Haasayettida hayyo bilayqassikka qaalaaninne mayzza ma"e wode durssan aadhdhana danddayees.
Meeziya Tamma
Loohanchchatoo, garssaara imettida oyshatussi citan gididi zaaruwa immite. 
1. Haasayettida hayyo bilayimmiyo go'ata xaafi simmidi issuwawu issuwawu qonccissuwa immite.
___________________________________________________________________________________________________________________________________________________
2. Asaa na'ay haasayettida hayyo bilaa go'ettidi kessi ekkana (lahidi kanttana) danddayiyoobati aybee aybee? Qonccissidi  xaafite.
_____________________________________________________________________________________________________________________________________________________ _________________________________________________________________
3. Intte issoy issoy haasayettida hayyo bilaa go'ettidi aybippe aybippe lahidi kanttiyaakko woykko kessi ekkiyaakko issoy issuwawu yooti simmidi intte kotta qofaa xaafite.

5. Haasayettida hayyo bilayyeletaappe yeletawu waanidi pinniyaakkonne qanttan qonccissiste.

6. Haasayettida hayyo xaafo bila macarati aadhdhiyo ogiyaappe issuwa gidiya buqura wogay ba garssan ay ay oyqqiyaakko xaafite.
______________________________________________________________________________
7. Haasayettida hayyo xaafo bila macarati aybee aybee?
__________________________________________________________________________
Ha Shemppuwa Kuushshaa
Wolaytta derenkka gidin harasan awankka haasayettida hayyo  bilay deretettaa oonatettaa qonccissees. Deretettaa asay haasayettida hayyo bilaa go'ettidi bantta de'iyo heeraa qonccissana danddayoosona.
Hegaadankka bantta wogaa, meeziya h.h.m. qonccissanawukka haasayettida hayyo bilaa go'ettanawu danddayoosona. Ha hanotan wogaanne meeziya ammanttiya meran adussa wodiya takissanawu qassikka ooratta yeletawu aattanawu haasayettida hayyo bilaa gita miishsha oottoosona.
Issi derettettaa giddon hanettiya deretettaa gaytotettati qonciiyoykka haasayettida hayyo bilaana gidana danddayees.Haasayettida hayyo bilaa go'ay deretettatu lanqqe xallan zeerettenna. Dumma dumma citatinne issi issi asatikka haasayettida hayyo bilaa baggaara gaytotettaanne bantt de'iyo xaaxi waaxido hanotaa qonccissana danddayoosona.
Haasayettida hayyo bilay immiyo go'atuppe woykko oosotuppe amaridaageeti: qonccissiyoogaa, minttettiyoogaa, tokkiyoogaa, Lahidi kanttiyoogaa, tamaarissiyo oosuwaanne iita oosuwa teqqiyoonne haariyo oosuwa.
Asaa na'i bari de’on oyshan kumidaagaa gidiyo gishshawu ba heeran beettiya deree, dembbay, mereta ubbay asakka gujjidi awuppe yiidaakko, waani merettidaakko, qonccissuwa immees. Leemisuwawu maggaayee ayssi yelenne giya oyshaassi kikke gidin aggin erin erennankka bari zaruwa immees. Hagee qanttan haasayettida hayyo  bilayqonccisso go''aa (oosuwa) immiyoogaa bessees.
Asaa gallassa gallassa qaattatun etan gayttiya de’o pudettatuuninne dugettatun keehin coranne xalalissiya woykko teeqqiya asa gidiya asata gidin lahidi kanttanawu koyyoossona. Hagwu qassi haasayettida hayyo  bilaylahidi kanttanawu maaddiyoogaa bessees. Hegaa gishshawu asa na'ay haasayettida hayyo bilaa baggaara dumma dumma yohotuppe lahidi kanttana (kessi ekkana) danddayees.
Asaa naati bantta deretetta meezetanne wogata haasayettida hayyo bilaa baggaara minttettana danddayoosona. Hegeekkaa qassi haasayettida hayyo bilayminttettiyo haggaazaa immiyoogaa bessees. Issi deretettaa giddon de'iya leemiso haasayati, paaxiyobatinne haratikka deretettaa duussaa maaraa mankkaa tamaarissana danddayoosona.
Haasayettida hayyo bilay immiyo go'atuppe haray iita oosota woykko iita meezeta teqqanawu maaddees. Hageetuppekka haray haasayettida hayyo  bilay immiyo go'ay polotikato ooso.

Kuushsha Meeziya
Bonchchettida haaho loohanchchatoo, an ha shemppuwa akeekaa boxooxissanawu kaalliya oyshata zaarite. 
1. Doonan zaari odettiyabatu/haasayettida hayyo bilaa go"aa yootana.

2. Haasayettida hayyo/ Doonan zaari odettiyabatu bilay immiyo dumma dumma go'ata paattidi   
     qonccissite.

3. Intte heeran asay go'ettiyo doonan zaari odettiyabatu /haasayettida hayyo bilay issipetettawu immiyo go"aa qonccissidi yootite.

4. Doonan zaari odettiyabatu /haasayettida hayyo bila macaratanne eti aadhdhiyo ogeta qonccissite.













Heezzantto Shemppuwa
3. Wolaytta asay yeletaappe yeletawu aattiyo doonan zaari odettiya bilata
Geluwa
Ha shemppuwan nuuni aahuwan be'anabay qassi dumma dumma doonan  zaari odettiya bila qommota qonccettan amppidi luxiyogaa. Zaaridikka qassi ha dumma dumma doonan  zaari odettiya bila qommota awude awudenne ay mala hanotan go'ettiyaakko xeellana.
3.1. Ha shemppuwa sintta qofa
Ha shemppuwa wurssettan loohanchchati:
•	Doonan  zaari odettiya bila qommota shaakidi yootoosona
•	Doonan  zaari odettiya bila qommotuppe issuwa gidiya haysiya yootana
•	Doonan zaari odettiya bila qommotuppe issuwa issuwa qonccissana. 
•	Qan"ishiya, xooringgiya, yettaa, zilaasa h.h.m. xaafana.
3.2. Doonan zaari odettiyabata /haasayettida hayyo bilata
Ay biittaaninne gido wogan dumma dumma doonan zaari odettiya bila qommoti de'oosona. Ha doonan zaari odettiyabati erettiyo qottati naa"a. Hegeetuppekka koyroy doonan zaari odettiya bilaa shaahoy yedaaninne ziiriyan odettiya doonan zaari odettiya bilatun mdooettiyaagaa gidishin naa"anttoy qassi dantto qottaaninne yettan moodettiyaagaa. Dantuwan moodettiya doonan zaari odettiya bila geetettidi erettiyaageetuppe zilaassay, gereessay, ceeqoy, gayroy, dumma dumma yettatinne haratikka amaridaageeta.
Nu Wolaytta derenkka gidin hara dumma dumma biittatuninne heeratun yehuwa wodenne qassikka bullachchaa wode asay go'ettiyo doonan zaari odettiya bila erati leemisuwawu ha qommon xeesettidaageetuppe haratikka de'iyoogaa erana koshshees.
Yedan shiiqiyaageeta geetettidi erettiya doonan zaari odettiya bilati mereta biddaa, leemiso haasayaa, haasayan odettiya hayda ( legend), haysiyanne hegeeta milatiyaageeta.
3.2.1. Merta biddaa
Mereta bidday “alamiya merettaabaa, asaa naatubba, hayquwaanne de'uwa mayzza ma"e yuussaabawu gaasuwa immees, dozatunne meedoosatu woykko biitta dumma dumma meratu meretaabaa yootees.
Bidetta meretay “meretan haniyabata qonccissanawu maaddees. Asfawu zerihuuna, (xaafo bilawu baasobata, 1992:34). Ha eranchchaa qofaappe denddidi bidetta meretay xaaxi-waaxidi de'uwan qaaxxiyaageeta gidinkka qaaxxenna meretatu meretaanne aybatettaa dumma dumma odotun birshshi qonccissanawu nookkiya doonan  zaari odettiyabatu shaaho gidiyoogaa akeekoos.
Asaa na'ay ba oonatettaanne aybatetta qonccissanawu koyyees. Hegaa gishshawu bari  huupebaa gidinkka haratuban hanees giidi qoppiyo bari wozanaa koshshaa qonccissanawu dosees. Ba de’o layttan yashshiya allaalletuppe la'a gidanawu woykko woppaa demmana koyyees. Ha metotun shocettennaadankka bari huuphe kessi ekkiyo hiillaa giigissees. Ha yashshiyanne daganttiyageeta geetettiya hanidabatussi denddoy ayba gidana danddayiyaakko malanawu kajjeelees. Kessi ekkiyooba giidi qoppiyo metuwa birshshiyo qofaakka yootees. Lo”o gidiya yohotussi eta lo"otettawu gaasuwa immees. Iita gidiya yohotussikka eta iitatettawu gaasuwa immees. Iitatettawu eti aatti imettido gaasuwa qonccissidi issi baggaara ezggiyaageeti bantta   iita oosuwappe simmana malanne naagettana mala timirttiya immees. Asay mereta biddaa baggaara bantta huuphe haydaa yuussaabaa, bantta sheeshshaa (qommuwa) mayzza ma"e yuussaabaa yootoosona.
Mereta biddan aadhdhiya kiitay ammanuwara oyqqettees. Gaasoykka asay bantta huuphessinne merettida yohotussi birshshettaa immiyoy bantta wogaadaaninne bantta ammanuwadaana. Eti go'ettiyo kattatunne mehetu (do'atu) meretawu birshshettaa immidi yootoosona. Bantta doonan  zaari odettiya  bilaa baggaara aattiyogaakka qoppidi ufayttoosona.
Xaaxi- waaxin mereta biddan beettiyanne asaa kahaa garssan oyshaa medhdhiya mereta hanotatussi ubbaassi zaaruwa immanawu kajjeeliyoy doonan  zaari odettiya  bilatuuna.
Mereta biddaa garssan eeshshaawadan shiiqiyay do'a gidishin asaykka hara asappe dumma eeshshay imettin malaalaa oottiya tumu salo gufantto asaappe dumma oosuwa poliyaageeta gididi shiiqoosona. Kase qonccissidoogaadan bidettaa meretawu ammano gomppaynne goyno qottay de'iyoogaa gidiyo gishshawu shiiqiya yootoy dumma ufayssaa immiyagaa.
Leem: wurkkaa wurkkiya ayssi wurkka wurkko geetettadee?
Wurkkaa wrkkeessi eceriyaadan achchay de'ees, kafuwadan qefee de'ees. Issi wodiyan kafotinne wora do'ati ixettidi ichchashu gallassa kumettaa olaa olettidosona. Wurkkaa- wurkkiya qassi aybiininne gayttennan gaxan eqqada xeellishin wora do'ati qohidi beettiyoode woykko hinkkoota shociyoode etakko baada taani intte bagga, be'ite ta achchaa, be'ite ta xantta, ane kafotuppe tanadan achchaynne xanttay de'iyoy oonee? Gawusu. Qassikka kafoti paallishin etakkokka baada taani intte yara be'ite ta qefiya, ane wora do'atu giddon tanadan paalliyay onee? Gawusu. Hegaadan gaydda qassi olaakko gelukku.
Guutta wodiyappe simmin sigay oosettiyoorin olay eqqiis. Sigaa gaaso oottidi gita baalay oosettiis. Wurkkaa- wurkkiya kafotu Gibiraakko biyoode nuussi do'aadan acchchay baawa giidi yedattidosona. A qassi woraa do'atukko biyoode nuussi kafotudan qefee baawa ayssi yaadi giidi yedettidosona.
Hagaappe simmin yeellatada kafotikka wora do'atikka bana be'ennaadan galla galla qosetta pee'ada omarssi omarssi kattaa koshshawu kiyiyogaa doommaaggaasu. A wurkkaa wurkkiyo (qamma kafiyo) geetettidoy he wodiyappe doommiina. (Asfawu zerihuuna, bila xifatiyawu baasobaa, 1992: 35) 
Ha yootoy issi mala eqoy baynna ay yohoykka iita gidiyoogaa bessees. Wurkkaa- wurkkiya (qamma kafiya) qamma kanchchiyan paallanaadan O gaddarisidaagee wordduwa haasayidoogaa, maacada issi yaraa baggan minnennaagaa, naa"u meraa oyqqada naa"atakka milatanawu kajjeelliyoogee naa"u yaratunkka  A ekettennaadan aggidoogaa akeekissees. Yootuwa ezggiya asassikka naa"u eqoy (qofay) de'ikko issuwankka gidennan attiyoogaanne qohettana danddayiyoogaa besssees.
3.2.2. Doonan odettiya haydaa
Doonan odettiya hayday issi layttan woykko wodiyan issi heeran polettida tumu haydaappe guuttaa mooqi ekkidi haasayettida hayyo xaafo bila merettaakka gujjin shiiqiya doonan zaari odettiya hayda. Haasayan odettiya taarikiyawu denddoy aadhdhida layttatu woykko aadhdhida wodetu hayda. Halchchoykka deretettaa garssan simerettiya keehi qofissiya allaalletussi zaaruwa immanaassa. Hegeekka kase haydan de'iya asi oottido lo”o oosouwa woykko iita oosuwa bessidi he oosuwa ooni polidee? Ayssi polettidee? Giya oyshatussi zaaruwa immidi tamarissiyoogaa.
Doonan odettiya hayday baasettiyoy tumukka polettidosona geetettiya haydatu bollaana. Doonan odettiya taarikee wudiyoy: (Zerihuuna, 1992:32) shiishshiyoogaadan “kawotubaa, asaa sheeshshatu woykko asaa qommotu giddon oosettiya dome’ttaa woykko olaa, yedetaabaa, erettida mino asatubaa, bonqqiyaageetubaa, mereta danotubaa, moottatu sunttatubaa, amatubaanne cora asaa issi moottan wottiyo keettatu keexettaabaanne haratakka yootees”. Doonan odettiya haydawu baasoy tumatettay de'iyooba gidishin polettidosona geetettidi erttida oosoti polettido layttaa, hanotaa, sohuwa, hegaadankka oosota polida asata bessiya malaatay de'iyoogaa malatanaassa.
Doonan odettiya hayday deretettaa dichchaa xekkaadan wodiyappe wodiyan diccananne kaseegaappe lo"ana danddayees. Haasayan odettiya taarikee aadhdhida taarikiya yootidi ooratta yeletay balaappe tamaaranaadan giya maaraa kaallanadan kaalettiyo,tamaarissiyoonne naagettanaadan oottiyo halchchoy de'iyogaa. Issi doonan odettida haydaa eranawu deretettaa wogaa de’o hiillaanne maaraa eriyoogee koshshiyaba. Gaasoykka doonan odettiya hayday odettiyoy deretettaa de'uwa ammanuwaranne meeziyaara gaytotettay de'iyo hanotaana.
Leem: Haaxe MIlilee Wolaytta asaa olan waati xoonidee?
Mililee hayyuwa kase Wolaytta kawuwaara ooyettidi biida wolayttata oychchiis. Ha oychchido asati Mililessi Wolaytta asay ba keettaa,ba naata, ba machchiyoonne ba mehiya daroppe dosiyo gishshawu wolaytta keettaani ne tamaa yeddiyoorin he tamaa cuwaanne lacuwa be'inne olaa aggidi soo simmin niyo olay shuggana giidi yootidosona. Ha giido maaraadan Milileenne, Milile tonddeti /wotadarati/ Wolaytta biittan oyddyu zooziyaara keettan tamaa yeddi aggidosona. Yaatin ha googaadan Wolaytta asay pooraa ta naatoo! Ta mehiyawu! Ta aquwawu ginne olaa aggidi guyye guyye giyaaggiis. Yaatin Mililee he Wolayttatuppe demmido eran Wolaytta olaa xoonidi Kawo Xoonakka Boroddan oyqqidi kawoy naagettidoogaadankka Kawo Xoona Addisaaba ekkidi efiis
3.2.3. Haysiya
Haysee asa na'i issippe de'iyoogaa doommido wodiyaappe doommidi odettiiddi de'iya adussa layttay (baree) de'iyo doonan zaari odettiya bilatu shaaho. Haysee oduwaassi baaso gidiyoogankka erettees.
Haysee yooto hiillay de'iyo kasiya kaaluwan ogiya oyqqi uttidaagaa gidishin ay darissuwadankka gelo, woykko yootettiya taarikiya erissiyo, biddidi yotiyonne kuuyyio woykko qofaa wurssiyo shaahoy de’ees. Giyoogeenne haysee yootettiyode doomettay, giddoynne wurssettay de’ees. Koyro yooto shaahoy, taarikee polettido wodiya, sohuwaanne taarikiyaaway gallassaappe issi gallassan Ebelanne Ebela geetettiya asati issi sohuwan de'oosona gi doommees. Giddo shaahuwankka qommon Ebelanne Ebela giido asati hagaadan hanidosona, hagaanne hagaa mala yohuwa oottidosona gi simmidi wurssetta shaahuwan hageenne hagaa mala yohoy eta bolli gakkiis giiddi kuuyyees.
Xaaxi waaxin haysee taarikiyaawa gidiya yohota, heeraanne wodiya erestissiyoogaappe doommidi taarikiyaawatun polettida oosota, eta gakkida qohuwa woykko eti demmido lo"obaa qonccissees. Haysiyan shiiqiyaageeti asaappenne ha be'iyo alamiya asaappe dumma eeshshay meraynne eray de'iyogeeta oottidi deretettaa tamaarissanawu he asatu baggaara asaa lo”o oosoynne iita oosoy hegaadankka eta eeshshaykka qonccees. Haysee shiiqiyo hanotay nu biittan daro wogatun issi malatettay de'iyoogaa gidiyoogaa A eranchchati yootosona. Hegeekka haysiya yoottiyaagee “haysee haniis!” giidi  doommiyoode ekkiyaageeti de'ikko leemisuwawu wolyattatuwan meezetidoogaadan “hanees!” geetettiyoogaadan ubban hara doonatu wogankka hagaa mala hanotan hayseyiyaagee (haysiya yootiyaagee), ekkiyaagee, yootoy, yootuwa wurssiyoode hara yootuwa koyiyoogaadan qonccissiyo hanotaynne ekkiyaageetikka hayseyidaagaa yootido gishshawu galatiyo hanotay de'iyoogaa yootees.
Daro nu biitta wogatun haysiya giddon shiiqiya eeshshawati asata, do’atanne woraa do'ata. Hegaa giyoode eeshshaawati, do'a kanchce gididi shiiqiyo hayseti de'oosona, asaynne do'ay issippe shiiqiyo haysetikka de'oosona, asa xalla gididi shiiqiyo haysetikka de'oosona.
Eeshshawati gishshatiyo eeshshay wogaappe wogan dummatana danddayees. Giyoogeekka deretettaa ammanuwadan, dichchaadan, de'o meeziyadan do’ati gishshatiyo eeshsay dummatan danddayees. Leemisuwawu, issi issi heeran bilatettawu qaariyo gishshayikko hara heeran worakana gidana danddayees. Haysee shiiqiyoy asatu gallassa gallassa de'uwa bessana danddayiyo hanotaana. Gaasoykka hayseyettiyoy asaa de'uwara oyqettidi asaa tamaarissanaassa gidiyo gishshawu aattiyo kiitay asa na’aa gakkiyaabanne de’o meeziyaara keehi oyqettidabanne dabboti uttidaba.
Kase de'iya shaahuwan haysee deretettaa tamaarissanawu shiiqiyaagaa gidiyoogee odettiis. Gidikkonne, deretettay lo”o wogaanne meeze giidi ammanidoogaa sabbidi iita giidi ammanidoogaa karidi shiishshana danddayees. Hegaa gishshawu haysee issi deretettaa polotikaa, issippetettaanne ikoonoome hanotaa xaaxi waaxido baaso gate de'iyo lo"oban (value) shiiqiyaaba.
Leemisuwa 2
Issi goshanchchay de'ees. Issi dure zal"anchchaappe miishshaa tal"iis. Miishshaa qanxxanawu ixxin kanay zal"anchchaa haggaazana mala immiis. Kanaykka zal"anchchaa ammanaatuwan haggaaziiddi takkiis. Gallassaappe issi gallassan keettaa godaati baynnasan zal"anchchaa na'ay zin"idaagaa shooshshay dukkanawu yiis. He wodiyan kanay shooshsha qanxxerettidi wori simmidi kanay na"aa lanqqiyan eqqin shooshshaa anhay kunddi uttiis. Na"aa ayyiyaakka giyaappe yaada hanidabaa ubba xeellaasu. I azinay yiin assi yootaasu. Dure zal"anchchay kanaa oosuwan ufayttido gishshawu goshanchchaa acuwa agganawu maaciis. Hegaa gishshawu ne acoy qucettiis giya dabbdaabbiya xaafidi kanaa qooriyan qachchidi kanaaa godaakko yeddiis. Kanay ba kase keettaakko (bagodaasoo) simmishin goday acuwa qanxxanawu yiishin ogiyan gayttidosona. Bitanee waanada aggada yay giidi oyqqido cuguwan huuphiya shocin kanay eesuwaarakka hayqqi aggiis. Kanaa hassayenna hayquwan bitanee kayyottidi shiiqi xeelliyoode qooriyan xaafettida woraqata be'iis. Ayba gidaneeshsha giidi nabbabiyoode acuwaappe la'a gididoogee xaafettidobaa. He wodiyan bitanee keehin kayyottiis. Issitoo qanxxiyoogaappe naa"utoo heezutoo likka geetettidoy hagaa mala hanotaassa. Asay eesuwa daruwaappe daro wodiyan lo”o yohota xayssoosona. 


3.2.4. Wolaytta asaa taarike/hayda haysiya
Hayseyiyagaa: Haysee hanesi
Ezggiyagaa: Hanesi
Hayseyiyagaa: Issi wode, hiyyeesa maccaasiya de’awusu. 
Ezggiyagaa: “Ero”
 Hayseyiyagaa: Issi keettan issi pala hiyyeesida maccaasi de?iyara azinay hayqqi kichchin attida na?aa dichchawusu. Ha dichchiyo na?ay kawo soo biidi tammanne ichchashu qamma ootti oottidi aayeessi taamuna ekkidi yees. Hegaadan ootti oottidi demmido taamunaa ba aayyiyo maaddees. Issi gallaassi I iniigaadan tammanne ichchashu gallassaa oottidi yiyo wode eceriya badalaa maasu giidi issi bitanee eceriyo woranawu ogiyan qachchi zinn??issi wottidaashin gakkiis. Na?ay son ta aayyiya barkka de?awusu. Ta ubbatoo oosuwan pe?ays. Gallassi son O haasayissiyabi baynna gishshawu ha eceriyo taani oosuwappe yaanaashin ta aayeera kaa?u giidi bitaniyappe taamunaa immidi shammidi soo ekki efees. I biidi soo gakkin A aayyiya anee ta na?awu neeni tammanne ichchashu gallassaa oottada ehido taamunay awun dii gaasu. Na?ay taamunay baa giis. Aybissi baawee gaasu. Ta aayee, ta waatoo nu son eceree baa, aybi baa. Issi bitanee A son badalaa mawusu giidi ha eceriyo worana hanishin taamunaa immada shmmada yaas giis. Taamunaa kaalliya saaminttan ehana giis. Hay hanna nuussi ay oottay giida aayyiya ero hodde waatanee giidaara sul??aa aybaa beettidaba katta katta mizishin tmmanne ichchashu qamma oottidi issi taamuniyo ekkidi yiishin he ini bitaneekka gawariya maattaa uya uyada tana wayissawusu giidi O woranawu ogiyan uttidaashin na?ay gakkidaagee hay woroppa, nu son ta aayeeranne ecereeranne issippe de?u yaagiis. A uyido maattaa shamma giidi I oottidi demmido issi taamuniyo bitaniyawu immidi gawariyo ekkidi soo biis. 
Taamuni yees gaada naagaydda uttida aayyiya I yi gakkosaara ta na?awu hachchikka mela yaadii? Baa tana worarggadasa giidoogee, ta aayee hachchissi danddaya ta waatoo! Ha gawariya nenaara son de?u, taani kaalliya uniya kasetada ehana giis. Yaagidi eesuwan biidi iniigaadan tammanne ichchashu gallassaa gam??idi yiishin ini bitanee masqalawu shukkido ashuwa miida kana sullanawu wodoruwa oyqqidi ha ochchaa bolli gi??ishin demmiis. Na?ay ha??ikka bitaniya be?idaagee hay godawu ha kanaa sulloppa. Ha taamuniyo ekkada kanay miido ashuwa shamma, kanaa tawu imma giidi woossiis. Woossin kanaa goday sim waatoo giidi taamunaa ekkidi kanaa immidoogaa goochchi ekkidi soo biis. Yaatin aayyiya hodde tana hayqqa gaada ne maaddiyogaa aggidoogee gaada yiillotaasu. Ta aayee be?a kaysoy yiikkokka boccana danddayees. Hegaassi neekka yayyakka, neeni nerkka de?iyogaappe etaara de?ikko lo??ottenne giis. 
na?ay simmidi oottana biidaashin kanay issi keettaa gelidi ashuwa goochchi ekki yiidi mishireessi immiis. Aayyiya ha ashuwa aybiira mooshsha giishin gawariya qassi issi keettaa baada oyssaa goochcha ekkada yaasu. Ashuwanne oyssaa aybin mooshsha giishin eceriya qassi issi keettaa biidaara oyttaa tookka ekkidaara puttu gaasu. 
Hagaadan oottidi eti aayyiyo maaddishin tammanne ichchashantto gallassi na?ay taamunaa ekkidi yiishin iray bukkiis. He iraara wodhdhida daday macca xalahiyo gooddishin asa na?oo tana ashsha! Gaada woxxaydda na?aappe guyyeera eqqaasu. Na?aykka abeet!abeet! abet! Ta godawu tana maara giidi gulbbatidi woossiyogan wolqqanttay aynne xalahiyo bochchennan saluwa bi aggiis. 
Xalahiyakka attoogaappe guyyiyan na?aa ta nena yeddikke giidaara, ne tana ashshido gishshawu haaya nu soo hindda, ta aaway neessi immiyobaa ekkada baasa gaada hanin naa??ay issippe etasoo biidosona. Eti ogiyan biishin xalahiya na?aa ta aaway neessi sha?a keena mehiya, neeni koyidobaa paraa baluquwa neesi immana, I imiyobaa ekkoppa. Yaatada woyguutee giikko, ne kushiyan de?iya migidiyo imam ga gaada na?aa zoraasu. A giidoogaadan eti soo gakkiyo wode bitanee na?aassi darobaa immana gin ekkikke giidi ixxiis. Yaatin neeyyo ay immoo ta na?iyo ashshada neeni mela baakka giis. na?ay zaaridi yaatikko intte bradhdhiyan de?iya migidiyo taassi immite giis. Bitaneekka eeno giidi immiis. 
na?ay migidiyo ekko sohuwara baana giidi kare kiyishin na?iya moyssana giidaara aara kare kiyidaara “neeni koyidobaa demmanawu migidiyo shoca. He wode koyidobaa demmaasa gaasu. 
Meeziya
Bonchcho haahuwa luxanchchatoo ane ha qommon leemisodan imettida haysiya go?ettidi garssaara de?iya oyshatussi zaaruwa xaafite. 
1. Ha haysiyawu eeshshaawati oonee oonee?
____________________________________________________________________________________________________________________________________________________________
2. Haysiyan aadhdhiya bila eeshshatuppe ha haysee awugan moodettii? Gaasuwa shiishshada qonccissada xaafa.
____________________________________________________________________________________________________________________________________________________________
Haysiya yootiyogaa: haysee haniis!
Ezggiyagaa (geeta): hanesi! 
Haysiya yootiyogaa: Issi biittan gaammoynne geleshshoy de?oosona. 
Ezggiyagaa (geeta): de?oosona. 
Haysiya yootiyogaa: Issi gallassi gaammuwanne geleshshuwa olay de?ees.
Ezggiyagaa (geeta): Eeno! 
Haysiya yootiyogaa: Gaammoy beetta geleshsho ubbaa oyqqi oyqqidi woridi wurssiis. Gaammoy yaatin woridi wurssido geleshshoti bantta tooraa, cuguwa, denttidi gaammoy duunniya bolli uttiis. Ubbay cuguwanne tooraa kessi kessidi, oyqqidi yiyo wode issi na?atiya geleshshoy laa nu worana giyo do?ay hagan baashin anee? Giis. Aawatiya geleshshoy qassi zaaridi ha hiniin uttidaagaa be?ekketii? Giis. Ha hiniin uttidaagee duunne gidenneeyye? Giin ee giis. Chii hagaara nuuni ollettokko, bakkaa nuugaa ziqqissite, bakkaa ziqqi oottite. Hagee nuuyyoo ayfiyan wolqqammees. Chii aggidi nu nusoo simmikko lo??o, giis issoy. Yaatin kase ceeqettidi nusheeshshaa midi wurssida gaammuwa worana giidi biida geleshsho ubbay bari bakkaa bakkaa ziqqissidi, tooraanne cuguwa sa?aara goochchiiddi hayttay hashiya gakkin aggidi guyyee simmi wottaa kaashi aggiis geettees.

Bonchchettida haaho luxanchchatoo, kaalliya oyshatussi imettida daa?uwan zaaruwa xaafite.
1. Ha qommoora leemisodan immettida haysiyawu eeshshaawati oonee oonee? Etassi de?iya  
      beeray aybee? Birshshidi xaafite.
______________________________________________________________________________
2.  Ane intte eriyo haysiya garssara imettida daa?uwan haysiya yootiyonne ezggiyo maaraa 
     naagidi xaafite.______________________________________________________________________________________________________________________________________________________
3. Ha qommon leemisodan imettida haysee ay tamaarissi? Ane birshshidi xaafite.
____________________________________________________________________________________________________________________________________________________________
3.3. Nu mayzza Yettaa
Bonchcho haaho luxanchchtoo, ane ha kaalliya oyshatussi zaaruwa immite.
1.  Wolayttan bullachchaa qommoti aapunee? Xaafite.
____________________________________________________________________________________________________________________________________________________________
2. Bullachchawu yexxiyo yettay haraappe aybin dummatii?
____________________________________________________________________________________________________________________________________________________________
3 Ane intte heeran asay bullachchawu yexxiyo yettaappe amaridaageeta xaafite.
____________________________________________________________________________________________________________________________________________________________
Mayzza yettay asa naatussi garssa hulluquwa denttettiya wolqqaama era oosoy de’iyoba. Mayzza yettay bullachchawu, daguwawu, tuussawunne hegeeta milatiyabawu yexettiyagaa. Leemisuwassi bullachcha yettay ufayssa wodiyan yexettiyagaa gidiyo gishshawu cachcha zayyiya giyo doonan punettidi cenggurssaa immiya miishshan maadettidi shiiqiyaba. Hara baggaara qassi karaabiya, ba yesuwadan asay dumma dumma punettiya miishshatun maadettidikka kaa’ettees. 
3.4. Wolaytta asay yexxiyo dumma dumma yettaa 
Hagaa giddon cora qommo yetta eeddoti de’oosona. Yettanchchati yexxiyo eeddoti, gifaatawu yexxiyo yettaa, bullachchawu yexxiyo yettaa, qaxxarawu yexxiyo yettaa, yashshaa boriyo yettaa, daguwan yexettiya yettaanne h.h.m.
3.4.1. Beni olaappe guyye kiyida yashanchchata qonccissiya yettaa 
Sabba sabbada saluwa gattikkii,
Kara toochchada biittaa gattikkii,
Minna kanttikko deriya kiyikkii,
Guyye gupppikko boynan wullikkii,
3.4.2. Macca asay gimiyo wode yexxiyo yettaa danttuwa
Bulle yambbullo!
Bulle yambbullo!
Bukkada ishaliyaaree!
Haarada gimidaaree!
Woybo pitiraariya Bunnaaro na’ee!
Gara pitiraariya halaala qaadee!
Liisaana kaabbaa maayida daannee! H.h.m.
3.4.3. Siquwa qonccissiyo qaala danttuwa
Wolayttan siiquwa qonccissiyo cora danttoti de?oosona. Ane Hegeetuppe amaridaageeta be?oos.
3.4.3.1. Attumaageeti geela'uwa nashshiyo yettaa
Nuuni yiidosay maaraqo doona, 
Nuuni simmidi he sohuwa baana,
Nuna ehiiday geela’o loome,
Geela’o loome; geela’o loome,
Geela’ee xanttay loome addaaro balla,
Hegaa medhdhiday ubbaappe bolla.
Issitoo yobbu; issitoo yobbu,
Hanna ne gishsha; hanna ne gishsha.
Yaynnidi yiida; yaynnidi yiida;
Meqetti meto; meqetti meto,
Aannissi aco; aannissi aco,
Ne aawaa meqettay gita gidenne
Loomiya meqettay haatta gidenne
Be’idi yiida; xeellidi yiida;
Xantta xeelliyoode loome xalbbuqee,
Loome xalbbuqee; loome xalbbuqe
Geesaa xeelliyoode xongge gatimee,
Xeessaa xeelliyoode asho bilamee,
Meraa xeelliyoode bare paranjjee.
Hanna ne gishsha; hanna negishsha
Meeziya 
Bonchcho haaho loohanchchatoo, inttekka intte heeraa attuma natti (wodallati) siiquwa qonccissiyo yettata qori shiishshidi woykko asa oychchi ekkidi xaafite. 
____________________________________________________________________________________________________________________________________________________________
2. Inttekka intte heeran bullachchawu yexxiyo yettata qori shiishshidi woykko asa oychchi ekkidi   xaafite.
____________________________________________________________________________________________________________________________________________________________    
3.4.3.2. Maccaageeti/geela?o naati/ wodallaa dooriyo siiqo yettaa
Woni wola loomo hayya,
Gaashshe wola loomo hayya.
Gaasheera min galbbay mal’’ees,
Abbaara min guggoy teeqqees.
Woli wolaa loomo hayya,
Siiqo wola loomo hayya.
Siiqoy sinttaara puttu gees,
Taassi dagamay loccu gees.
 Woli wola loomo hayya
  Gaashshe wola loomo hayya.
 Gaashse gallassi puutu giis,
 Oyssaa penttissoy shuppu giiis.
Hayya wola loomo hayya,
Gashshe wola loomo hayya, 
Gashshe galshshshaa geelikke,
Ginddiya muujaliya xiirikke.
Hayya wola loomo hayya.
Shagga wola loomo hayya.
Shaggay shaashiyaara puttu giis,
Taassi wozanay wooppu giis.
3.4.4. Gennuwa yettaa
Wolayttan naati kaa’iyo kaassaatuppe issoy gennuwa. Ha kaasay hasayettida hayyo xaafo bilatuppe issuwa. Ha kaassaa kaa'iyay attuma naata. Ane gennuwa yettaa danttuwaappe guuttaa be'oos.
Gennoo, Gennoo, hoy!
Gennii Gershshhoo, hoy!
Annii, Arshsho, hoy!
Achchiyay Giraara, hoy!
Makkiyay Mooxaalaa, hoy!
Maayiyay makkalaa, hoy!
Machchiya Gacinoo, hoy
Azinay Udulee, hoy!
Uttanay Oydee, hoy!
Uyanay Gosee, hoy!
Daanay Dalbboo, hoy!
Baanay kinddoo, hoy!
Meeziya 
Bonchcho haaho luxanchchatoo, ane gennuwa kaassaa ha qommoora be’ido maaran intte eriyo hara kaassatakka gujji hassayidi imettida daa?uwan xaafite.
____________________________________________________________________________________________________________________________________________________________ 
3.4.5. Keetta keexxiiddi kaa'iyo yettaa
Ha kaassay darotoo Wolaytta asay keettaa keexxiiddi kaa'iyo kaassa gididi asay minnidi keexxanaadan sheniya mirqqissiya woykko asaaa denttettiya yetta dantto gaanawu danddayettees. Ane woygetti yexettiyaakko kaallidi be'oos.
Nuukko Nuukko xeellarkkiishsha,
Nuukko Nuukko xeellarkkiishsha.
Cachchaanne zaaruwa meegaa qanxxoos,
Nuukko nuukko xeellarkkiishsha
Zanddiidaa qachchoos kaaraa daddoos
Nuukko nuukko xeellarkkiishsha,
Godaa qoo??oos tuussaa goochchoos,
Nuukko nuukko xeellarkkiishsha,
Keexxidi kammidi gelanawu halchchoos.
Nuukko nuukko xeellarkkiishsha
Nuukko nuukko xeellarkkiishsha



Meeziya 
Bonchchettida haaho luxanchchato, inttekka asay keettaa keexxiidikka gidin hara dumma dumma oosuwa oottiiddi kaa’iyo kaassaa danttota hassayidi woykko eriya asappe oychchi siyidi imettida daa?uwan xaafite.
____________________________________________________________________________________________________________________________________________________________ 
3.4.6. Wolaytta asay oottiiddi yexxiyo yettaa
Leemisuwaassi;
Yaamin haa miya bambbariyawu,
Pundduniya dembba xiskkissawu,
Gaabbulaa cuuluwa hottorssawu,
Ubba xaykko laawisawu,
Azallaa duussaa toppilawu,
Ee tuma hode sinttawu,
Laa tuma soriyay oonee sinttawu.
Ha qommo danttoy asay oottiiddi harinne haraashiin shooqan (gaden) oottiiddi yexxiyo yetta gidiyoogaa akeekana koshshees.
Ane inttekka ha qommoora be?idoogaa maaran inttekka asay woxan gaacciiddi, shooqan goyyiiddi, gidin hara oosuwa oottiiddi yexxiyo yetta danttota xadeera imettida daa?uwan xafite.
______________________________________________________________________________
3.4.7. Wolayttan naati guuliya wodiyan yexxiyo yettaa
Ha danttoy guuliya kaassaa wode geetettiyaaba woykko yexettiyaaba gidishin awdenne awaaninne asi go’ettana danddayees. Ane kaallidi leemisuwa be’oos.
Onakko onakkoy awa biidee?
Shaafan guuliya gochchees
Guuggiya ankkoy dafees.
Anahay kariya naagees.
Shiyaa looliyan qachchees h.h.m…..
Meeziya 
1. Bonchcho haahuwa luxanchchatoo, ane ha qommoogaa bollan gujjidi intte eriyo guuliya 
    kaassaa xaafite.
____________________________________________________________________________________________________________________________________________________________
2. Wolaytta biittan guuliya kaassaa kaa?iyo yettati ay kiitaa qonccissiyakko aahuwan xaafite.
____________________________________________________________________________________________________________________________________________________________
3.4.8. Yeehuwa yettaa 
De?ii de?idi biittawu simmiyogee attennaba gidikkonne, hayqo mala wolqqaamabi biittaa bollan baawa. Ayssi giikko, asay ba de?uwa ba layttan shiishshi oyqqido aquwa, naata, maccaasaa, keettaawaa, h.h.m. olidi biyo wolqqaama keehippe yashshiyanne asa huuphe giddon xumabaa yeggidi kanttiyaba. Hagaa issippe olidoogaanne haa attiya asay ba de?uwassi hiraagiyogan, kayyuwa doganaassidumma, dumma yeeho yettata, yexxiyogan, I kase ootti kanttidobaa Zillaassan qottidi aattoosona.
A aawaa hayquwassi ooni yayyii yagidi duroosona. Yeehuwaa keeroy Wolaytta wogan hayqqida asa bariya xekkaattuwa dummatees (Gujuubo Asalla, (2004,149)).
3.4.9. Asaa oosuwawu denttettiya yettaa
Asay minnidi ottanaadaaninne azalatettaa agganaadan qassikka asaa bonchchissiyay ooso gidiyoogaa manttaa Bungge Burunjje ba yetta danttuwan ha kaalliyaagaadan wottiis.
Zilaytti zinoy hayse gido,
Yiya badhdheesaa anjjo,
Gulbbatay minuwa maahiya yelo,
Ciiyye shenee simmo.
Bonchchissiyay cawaa cawaa,
Bonchchissiyay cawaa cawaa.
Shimaynne aleeqa daaya.
Zal’’anchchay kiya sintti ba
Goshshanchchaa booray gatta
Dichchaa amuwaayyo woray shugga
Bonchchissiyay cawaa cawaa
Gitay guuttay suuttan caaqqa
Oosuwa laguwa xinqqan casha.
Bonchchissiyay cawaa cawaa,
Bonchchissiyay cawaa cawaa.
Harggiyawu wordduwawu xaphuwa qanxxa,
Ankkoynne siinee ne qefiyan paalla,
Kushiyadan shigichchada gacuwadan baara.
Bonchchissiyay cawaa cawaa,
Bonchchissiyay cawaa cawaa.

Ane ha kaallidi de'iyaagaakka leemisodan gujjidi be'oos
Payyatettaa nuussi salo xoossi immin, 
Aybi xayees geeti sarotetti de’in.
Hegaa bolli qassi oosuwa minni oottoos.
Azallaa aggidi nunatettaa bessoos.
Shooruwaara saro de’oos.
Soqiyanne zigirssaa aggiigoos.
Siiqotettaa dichchoos.
Hirggaappe shemppiichchoos.
Oosoy haakko giidi ogiyan pee’iyaagee,
Asaa na’aa asaappe dummaya sunttiyaagee,
Oottennan miidi qammosan aqiyaagee
Hirggoppe attin bari de’uwa balidaagee
Hodde hagaa siya minnada ottiyaagoo,
Ne imotaa halchchuwaara efiyaagoo,
Nagaraa aggada xillobaa poliyaagoo,
Ne minnada ootta xoossikka dosiyoogoo
Bayra kaalo geenna hayqoy,
Manqqo dure geenna badamoy,
Oottanaagee atteenna adaameppe laatay,
Ooyyookka attenna naawa hegee tuma,
Ane eqqa denddada oosuwa ha’’i doomma 
Daafurssoppa huuphiya koshshenna qofan,
Lo’’obata ootta ne de’o wodiyan 
Asa qanaatoppa allagaa ixxoppa.
Oottennabaa mooppa anjjuwaakka xayoppa,
Hayttay de’iyoogee siya ne hayttaa kunttada.
Istta gaada doomma ooso xallaa payda,
Hachchi mooridobaa wontto naa’’anttoppa,
Eraydda moorada maarotaa oychchoppa,
Saloy sa’ay markka worddobaa oottoppa.
Hachchibaa akeeka aadhdhichchidees zinoy,
Hageehoo imettiis hachchibay ubbay, 
Mulekka qoppoppa niyo ayssee wonttobay,
Hegaa bawu erissees he wode hanotay.
Zino ootennaagee I hachchi hiyyeesa.
Hachchi oottennaagee I wontto woosanchcha.
Oottidi minnana daafuran darana.
Dichchaassi denddidi aquwaakka aassana.
Hagaa zoriya neenikka akeeka.
Zoriya immiya cimata sabikko.
Eranchchatu era oosuwan peeshshikko,
Ne aawaanne aayyiyo aattada bonchchikko,
Eti immiyo zoriya muruta kessikko,
Kawo higgiya maaraa hagaadan kaallikko,
Woppu gaada daana hageeta polikko.
Ha zoriya wozanan wottite
Diccite nu naatoo keehi ufayttite.
Intte oyshettiyobaa ubbaakka oottite,
Nunaatoo lo’’ite zoxidi beettite,
Hirggaappe attite, araatan uttite.
(lo''o oosuwan hirggi baawa yaagiya huuphe yohowan xaafettida danttuwa 8tta kifiliya tamaaretu maxaafaappe giigissidi ekkidoogaa).
 Meeziya 
1. Bonchchettida haaho loohanchchatoo, inttekka ha qommoogaappe haraa asaa oosuwawu    
    denttettiya yeetta danttuwa ha garssaara imettida sohuwan xaafite. 
____________________________________________________________________________________________________________________________________________________________
2. Ane ha Yunbberesttiya heerankka gidin harasan awaaninne gido inttena maaddana danddayiya 
    asata oychchidi ooso yetta danttettoti wolaytta garssan ehiido dichchaa laameta xaafite.
____________________________________________________________________________________________________________________________________________________________
  3.5. Leemiso haasayaa
Leemiso haasayay bari giddon siqimmidi oyqqido qofata dere asay gallassa gallassa de'uwa (duussaa) meezetuppenne be'idobatuppe demmidobata bantta ammanettiyonne tumatettaa qonccissiyoba.
Hara guussan qassi leemiso haasayay dere asaa wogay maayettiyo hanotaa maaran merettees. Leemiso haasayay doorettida qaalata siitidi go'ettiyoonne gum"ettida ciimma qofaa oqqqida haqqa qommo. Ha haqqay haasaya gidikkonne leemisotettaara de'iyo gishshawu leemiso haasaya geetettiis. Ha haqaa asay go'ettiyoy yohuwa kuuyyanaassa; minttettanaassa, boolimaa xoqqissanaassanne yohuwa qonccissanaassa. Leemiso haasayata wolayttan minuwa sabbanawunne laafaa boranawukka go'ettana danddayettees. Ane ha garssaara de'iya leemisota be'oos. 
3.5.1. Minuwa sabbanawu go'ettiyo leemiso hasayaa 
•	Aaway diishin na'ay daalees
•	Baassa gin baaci uncca qanxxees
•	Booraa woyshoy goyyishin keedees
•	Biraawaa oonne eqqi uttissees
•	Danddayay darees
•	Dawuron de'iya ishay danggarssaa qanxxin wolayttan de'iya dabbuwawu hayttay kiyees.
•	Danddayaa daroy xoonees
•	De'oy paahees; xayoy xanttees
•	Gidin giyan gisheettees
•	Eray guutuwaana; eeyyay bo'aana
•	Gabban santtaa tokkay balgguwan miiddi shaaccees 
•	Hariyan caanidaagawunne biittan ottidaagawu aadhdhees
•	Seerawu eqqay xoossawu aqees
•	Kare paray piriixin so paray gurubees
•	Kallida na'ay qaayciya miizzaa heemmees.
•	Minoy miixan zaarees
•	Minnin michchiya ceeqawusu 
•	Minuwawu qammees, laafawu wonttees
•	Zokkoy ixxin oottay uloy ixxin mees.
•	Woxxiya genessiya zin"idaaro denttawusu
Meeziya  
Bonchcho haaho loohanchchatoo, ane inttekka minuwa sabbiyo hara leemiso haasayata xaafidi ha yafarettida sohuwan xaafite.
____________________________________________________________________________________________________________________________________________________________
3.5.2. Laafaa boriyo Wolaytta leemiso haasayata
•	Awan shiishshennaagee aginan wuuqqees.
•	Azallay shiyan shemppees
•	Akashaashee dulliyan zinnigaaree geelees
•	Azallay zin"idi qakkees
•	Bawu paxennay ba bollossi xale bookkees
•	Beenna betee koshshaa yelees
•	Boora kessenna gadee boora worees
•	Bawu yiida maattaa gawariya baqqa gusawusu
•	Booze oyssaa mayraama xifawusu
•	Booray sanggissidaa laaccees; laafay yimppida sarotees
•	Daguwaaway diishiin masuwaawawu poo'ees
•	Deeshsee goyina I kallonne kamenna; I godanne galatissenna
•	“Ha metuwawu awubay giin azallaasoo bayiis” gees.
•	Harumenna kushiya pilay menttees
•	Kiitaa ixxana na'ay laaxaa ixxees
•	Kareera kafaafa ayyo; sooni buleera goseera manqqo
•	Koosuwa guuttaa uyidi tohuwa malettees
•	Kanaa waaxin shendderaakko goyyees
•	Laafana haattay kanaa mees
•	Laafa laafa geennay bawu laafa
•	Laafay laataa naagees
•	Laafa maadday yimppo ekkees
•	Laafa tamay punnishin to'ees
•	Laafaara lagge gidanaappe minuwaara morkke gidana
•	Manqqoy manddishin duree mi kallees
•	Misse miizzee goday guttumaa miikke gees
•	Yeelli baynnay xiiri baarees
•	Worddoy omarssi kawuyees

Meeziya 
Bonchchettida haaho loohanchchatoo, ane inttekka laafaa boriyo leemiso haasayata gujjidi xaafite __________________________________________________________________________________________________________________________________________________________
3.6. Danttuwan yootettiya Wolaytta leemiso haasayata
Ane garssaara de'iya leemisota be'oos
a.	Hanno miiday aybee? Tama!
Hannokka miiday aybee? Tama!
Yaatin aybissi shiretta wodhdhikkii?
b.	Hawulaashoy haattawu dafees;
Xadee maatawu dafees;
Woyshoy biittawu dafees;
Eettenne Baabisoy bawu dafees.
c.	Michchiya baynna giyan saammees gooppa!
Miyyiyan ishay baynna olan guyye xeelloppa!
Woy wora woy hayqqa aynne qoppoppa.
d.	Buuridi maana gin booraa ashoy guuxxees;
Maarayidi maana gin maraa ashoy gidees.
Ee qofaaway qosidi barssees.
e.	Cuchchikko ne aaway hayqqana;
Doonan gam"ettikko ne aayyiya hayqqana;
Mittikko neeni hayqqana
Hodde waatuuttee? De'oy metottenne saroy saaphottenne.
f.	Heqqumin "tana oyqqo” giin,
Hedhdhiishin “wora, dara'' giin,
Laawee gidduwan coo attees.
Ee akeekettiyaakko aadhdhees.

3.7. Issi yafara xalaalan yootettiya Wolayttatto leemiso haasayata
Ane garssaara imettida leemiso haasayata leemisodan xeelloos
a.	Woriday gayro ereesippe attin bana woranabaa erenna.
b.	Yaaretiya gawaray ikisiyaara mees.
c.	Bonchchoynne boosoy sooppe kiyees
d.	Ceeggida puxay wuygiya wurssees
e.	Dungguuxaa durssaanne baacciraa cuuluwa asi erenna; be'ay erees.
f.	Duunnee oottin mokkees; ogee hemettin aadhdhees
g.	Ellelliya uray erettaa giidi zaallumaa ganees
h.	Bolloora bonkkolu giishin miizziya wonzzuwaara aqawusu
i.	Xilloy xinqodan melees;worddoy wolaadan orddees
j.	Lellehee yeluwa ereesippe attin dishuwa erenna
k.	Dungguuxaason libbaamay yezees
l.	Bolluwa yashshawu erettaa coommettees
m.	Dureenne duudee issuwa
n.	Qeeri duree yoota yoota gees
o.	Modhdhana miin mogana gattees
p.	Wozani woriin azini yeddees
q.	Xibaa kushee baattaa gelenna
r.	Toskkayoy metenna; toxxayoy meto
3.8. Iita oosota woykko meezeta seeranawu woykko teeqqanawu maaddiya leemiso 
         haasayata
A. Kaysuwa! Kaysuwa! gin kaysoy yaa’aappe woxxees 
B. Wuuqqi eriya uray malaati goozees. 
3.9. Macca asa xeelliyaagan wolaytta asay go''ettido leemiso haasayata.
1. Macca asay maqqosan maati mokkenna.
2. Macca asay niyo tuma gin yeekkees. 
3. Mishiriyaa hayqqiyoo laytti shareechchuwa gelawusu. 
3.10. Bana siiqiya asaa boranawu wolaytta asay go’’ettiyo leemiso haasayata
1. Kokkay uyaana haattaa yoray uyees
2. Qeesee duufuwaa bayzzees
3.11. Leemiso haasayawu mise birshshettaa demmiyoogaa
 (Mise gidiya leemiso haasayaa demmiyogaa)
Mise birshshettaa giyoogee issi leemiso haasayaa haraara milatiya leemiso haasayan birshshiyoogaa giyoogaa
Ane kaalliya leemisota xeelloos.
•	Ubba baynnaara cum"u giin maana gawusu 
Mise birshshetta: Missa miizzee goday guttumaa miikke gees.
•	Cincciya cimmiin eeyyiya yekkawusu 
Mise birshshettaa: Maana goromootiya loommee gawusu.
•	Zoriin ixxay zoodi ba"ees. 
Mise birshshettaa: agga gin aggennay gade bayzzees.
Meeziyaa 
Bonchchettida haaho loohanchchatoo, garssaara imettida oyshata zaarite.
1.	Danttuwan yootettiya Wolaytta leemiso haasayata xaafi simmidi  intte qofan qonccissite.
________________________________________________________________________________________________________________________________________________
2.	Ane issi yafara xalaalan odettiya Wolaytta leemiso haasayata xaafi simmidi issuwawu issuwawu birshshettaa immite.




3.	Leemiso haasayaa birshshettaa (aybatettaa) xaafi simmidi leemisuwan qonccissite.
________________________________________________________________________________________________________________________________________________
4.	Ane intte eriyo usuppun leemiso haasayata xaafi simmidi issowawu issuwawu mise birshshettaa (mise gidiya) leemiso haysiya woykko haasayaa xaafite.
________________________________________________________________________________________________________________________________________________
           Meeziya 
            Bonchchettida haaho luxanchchatoo kaalliya oyshatussi gamma zaaruwa immite
1.	Doonan odettiya taarikiya imettida daa’uwan xaafite.
________________________________________________________________________________________________________________________________________________
2.	Ane intte eriyo hara haysiya xaafite. 
________________________________________________________________________________________________________________________________________________
3.	Doonan zaari odettiya haydaaninne haysiyaa giddon de'iya dummatettaa qonccissidi xaafite.
________________________________________________________________________

4. Iita meezeta woykko wogata teqqanawu wolaytta asay go’ettiyo leemiso haasayata xaafite
_______________________________________________________________________________________________________________________________________________ 5. Ane macca asaa xeelliyagan Wolaytta asay go’ettiyo hara leemiso   haasayata xaafite.
__________________________________________________________________________________________________________________________

6.  Ane bana siiqiya asa boranawu Wolaytta asay go??ettiyo hara leemiso 
     haasayata  xaafite.  
____________________________________________________________________________________________________________________________________________________________

Meeziya 
Bonchchettida lohanchchatoo, hagappe xaddeera immettida leemiso haasayati ay wodiyan leemisettiyakko qonccissidi xaafite.
1. Hariyawu hanqqay hashiyan tookkees. 
2. Kushee keeniyo kuuccidi gaco keeniyo baarettees 
3. Iitay wura gin yeletti aqees. 
4. Yelida aaway de’ishin na’ay cimees 
4. Cinccay cimmin eeyyay yeekkees 
5. Haattay hadiya efin danccuwaa geeduwa oleettees 
6. Giyaa eriyaa Baaloti na’aa giyyay cimmees 
7. Pugiyaa cinccay, yeluwa bayraa cimmees 
8. Quuna biittan quunnidi hametettees 
9. Azini wozana gawusu sawiya 
9. Darana dabboy gutaran ya'ees 
10. Guuxxana dabboy guutaraa kiyees 
11. Maahee haattaaa uyiyosanne malay meqqiyosaa asi erenna. 
12. Maattaa uyyida kanay, oyssa tiyin baana gees 
13. Guyyeppe kiyida dullee utettaa diggees 
14. Yedaa iitay baassan keessees 
15. Hayquwappe attana giiddi hayqqin moogennasaa gakkees 
16. Kuttoy kaashiiddi baawa meqettaa kessees 
3.12. Qan"ishiya
Wolayttan doonan zaari odettiya bilatuppe issuwa gidiya qan"ishee mayzza ma"eppe doommidi kaa"ettiiddi de'ees. Qan"ishee salo sa'a gufanttuwa xaaxi waaxiya eeshshay de'iyoba. Bila oosoy aagee polettiyoy citaana gidiyo doonan zaari odettiya bila kifile. “Qan"ishee oychchiyaganinne oyshettiyagaa giddon oosettiya naatu kahaa denttettanawu, bantta moottaa eranaadan ottanawu, eta qofaa zawaa aassanawu, asaagaa, do'aagaanne meretatu dumma dumma eeshshaanne qottaa annaace ayyaanay de'iyo oyshanne zaaro doonan zaari odettiya bila. Asfawu Zerihuuna, bila xuufiyawu kaanebata /1992:38/.
Qan"ishee ciimmayidi qoppiyoogaa oychchiya, pilggissiya, daro hanotatu baggaara birshshettaa immanaadan danddayssiya doonan zaari odettiya bila. Hara doonan zaari odettiya bila qommotuppe dummatiyoy oyshanne zaaro meran shiiqiyaaba gidiyo gishshawu soheerakka zaariiggiyo eeshshay awu de"ees. Gidikkokka naatu kahaa aassiyo eeshshay de'ess. Naati kaassa meran shiiqiya qan"ishetu baggaara bantta moottaa eroosona, yohotussi dumma wudaa immanawu aatti xeelloosona.
Qan"ishee hankko haasayettida doonan zaari odettiya bila qommotuugaadan danttuwan woykko yeda nabbabo meran yohuwan qassi muleera hinkkootu ubbaadan deretettaa galla de'uwara oyqettida yohotuppe shiiqiyanne deretettaa de'uwa phoolissiyagaa gidiyo gishshawu gomppan issi mala.
Qan"ishiya giddon oyshettiya yohota xeelliyagan Zerihuuna, 1992: 39 qonccissiiddi “qan"ishiya kaassan asaa bollaa kifileti, qumaanne katta qommoti, so giddo buqurati, ooso miishshati hegaadankka biittaa qottatinne dola meretati oyshettoosona.” goosona. Ha yohotikka deretettaassi de'iya go"aa woykko qohuwa eta aybatettaassikka qan"ishiya baggaara timirttee woykko birshshettay imettees.” Qan"ishee yohota pilliqetta hanotan pilgganaadan, issi mala yohotuura annaacissanaadan oottees.
Xaaxi waaxin qan"ishee koyro kifilee, bila era oottiyo kifileenne wurssetta kifilee de'iyo go'ettiya ubbatu matan issi mala maaray mankkay de'iyo doonan zaari odettiya bila kifile. Qan"ishee allaxissees, kahaa aassees, pilggisissees.
Leemisuwa:
A: Nena qan"ishe!
B:Qayshe!
A: Qaraa qaraara!
B: Mokkissi!
A: Tawu pil"oy niyo molee mokkoshin!
Qarddaa bannakka!
A: Nena qan"ishe!
B: Qayshee!
A: Nenaara tanaara ogeen tollu!
B: Mokkiis!
A: Tawu pil"oy niyo molee mokkoshin!
B: Ta kichchaychin ne bollan maaxxoy tollu!
A: Nena qan"ishe!
B: Qayshe!
A: Udulaa qakkada umaa pintta!
B: Udunxxiya laaggada wudiya gatta!
A: Nena qan"ishe!
B: Qayshe!
A: Saluwa sanssalataa duutta!
B: Duufuwa daannatettaa ekka!
A: Nena qan"ishe!
B: Qayshe!
A: Cururu giya haattiyo curqqen tucca!
B: Cuuchchaa geela'eessi oyshaa yedda!
A: Nena qan"ishe!
B: Qayshe!
A: Ha qii pudettenkka shemppay?
B: Mokkiis!
A: Tawu pil"oy niyo molee mokkoshin!
  Ha qii xaareeppekka poonnay!
A: Nena qan"ishe!
B: Qayshe!
A: Laguwa laallantta!
B: Mokkiis!
A: Tawu pil"oy niyo molee mokkoshin!
Laata buzotta.
A: Nena qan"ishe!
B: Qayshe!
A: Hiimoy bin hiimoy yees!
B: Mokkiis!
A: Tawu pil"oy niyo molee mokkoshin!
  Hinggettay bin laadee yees!
A: Nena qan"ishe!
B: Qayshe!
A: Dembbaa dereqqa!
B: Deelliya borkkota!
A: Wora giddon woxeretta!
B: Worqqi gusuwan hottoretta!
A: Nena qan"ishe!
B: Qayshe!
A: Gonggolo  gidduwa  goyya!
B: Godare qeesaa ustta!
Meeziya 
1.	Bonchcho haaho luxanchchatoo, ane inttekka garssaara de'iya mela sohuwan qan”ishiya xaafite. ________________________________________________________________________
2.	Qommora imettida qan"ishiyan amppidi inttekka intte heeraappe oychchi siyidi qan"ishiya kaalliya mela sohuwan xaafite.
___________________________________________________________________________________________________________________________________________
3.13. Xooringgiya
Xooringgee qan"ihsaiyaadan eranchchata shoobbenna. Gaasoykka xooringgiyan iitiya cashshati daroosona. Hegaa gishshawu doonan zaari odettiyabata go'ettiyay dariya baggi naata. Xooringgiya kaassaa hiillay qan"ishiyagaadan oychchiyageenne oyshettiyagee de'iyooba. Gidoppe attin xooringgee qan"ishiyaadan oyshettido oyshawu gamma zaaruwa immanaadan koyiya woykko naaggiyagaa gidenna. Oychchiyaagee “xooringge” gin oyshettiyaagee xote” gi giidi kaa'iyo kassa.
Leem;
A: Nena xooringge!
B: Xote!
A: Naa"u inddeenne heezzu addee de'iyo  keettay osoy?
B: Baassaso
A: Nena xooringge!
B: Xote!
A: Addiya zolliya, inddee zolliyo, he keettaa era
B: Mokkas!
A: Ne na'ay kanaa woridi yo ta  na'ay genessiyo woridi yo; hegee sorssasoo
A: Nena xooringge!
B: Xote!
A: Addee karachchaa, indde daraachchiyo, he keettaa era
B: Qolchchaso! h.h.m.
Hara xooringgiyaanne qan"ishia dummatettay qan"ishiya oychchiyaagee zaaruwa demmiyoy pilggettidi zaaranaadan oyshettida asappe. Gamma gidinkka oyshettiyaagee zaarees. Xooringgiya wodiyan oychchiyaagee xooringge! Gi doommidi oyshettiyaagee oyshettiyobawu zaaruwa immanaadan gidennan oyshettiyaagee ba gaana koyyido yohuwa woykko hanotaa injjeyidi gees.
Meeziya 
Bonchchettida haaho loohanchchatoo, ane inttekka ha kaalliya mela sohuwan xooringgiya xaafite. _________________________________________________________________________________________________________________________________________________________
3.14. Yootettaa
Doonan zaari odettiya bilati haasayan (qaalan) odettiyaageeta. Hageeti ha qaalan de'iya hayyo xaafo bila shaaho gidiya doonan zaari odettiya bilati odettiyo maaray mankkay etawu de'ees. Doonan zaari odettiya bilaakka gidin hayyo xxafo bilaa shiishshettaa hiillay eti naa"aykka ekettiyaageeta gidanaadan oottiya yohotuppe issuwa.
Doonan zaari odettiya bilaa odettaa hanotay haasayettida hayyo xaafo billaa qommuwaadan, doonan zaari odettiya bilaa yootiya izaawudaaninne odettiyo asatu oonatettaadan dummatees. Gidoppe attin ay haasayettida hayyo xaafo bilawukka lo"o yootetta hiillay de'ana bessees. Issi bila xifatiya puulanchcha oottiyay gamppaa gidikkonne xaafetta hiillay woykko shiisho hanotay puulaassi gita malaa immiyooba. Gidikkokka issi yootiya uri ba yootiyoobaa  loytti eridi yootettiya yohuwaadan barina giigissidi ba odiyo asaa kahaa baakko goochchana bessees. Eta heennaa haarana, eta ezggettaa yeemuwaakka dichchana koshshees. Cenggurssay kiitaara milatana bessees. Giyoogeekka minni ekkiya kiitaa aattyioode minni ekkiya mal”o cenggurssan yootana bessees. Ezggiyaageeta teeqqenna malanne etawu xiskkuwaa yeddennaadan beegottidi ezggiyaageetu hanotaa loytti kaalliiddi yootana bessees.
Meeziya 
Bonchchettida haaho loohanchchatoo, kaalliya oyshatussi bessiya zaaruwa immite. 
1. Doonan zaari odettiya bila qommoti erettiyo qottatanne eta sunttaa xaafite.

2. Asa na'i ba wozanaa amuwa qonccissanawunne eranawu koyyiyaagaa gidiyo gishshawu eti go' ettiyo haasayettida hayyo xaafo bila qommoy aybakko qonccissidi  xaafite
________________________________________________________________________________________________________________________________________
   
3. Dariya baggi ammanuwara oyqqetti uttida kiitaa aattiya doonan zaari odettiya bila    
       qommoy ayba geetettii?
________________________________________________________________________________________________________________________________________________
  4. Doonan odettida taarikee wudiyo yohota Zerihuuni woygi qonccissidee?
________________________________________________________________________________________________________________________________________________ 
5. Doonan odettiya taarikee aybanne tuma gidiya yohoy beettennaba. Tuma woykko worddo    
     gi zaari simmidi ayssi giidaakkonne qonccissuwa immite.
________________________________________________________________________________________________________________________________________
6. Erissiyo, yootiyonne kuuyyiyo kifilEe de'iyo haasayettida hayyo xaafo bila qommoy 
    doonan odettiya taarike. Tuma woykko worddo gi simmidi qonccissuwa immite.
_________________________________________________________________________________________________________________________________________
7. Haysee deretettaa luxissanawu maaddees. Tuma woykko worddo gi simmidi ay mala 
     meran luxissiyakko/tamaarissiyakko gonccissite.
______________________________________________________________________________________________________________________________________________
8. Haysiyaaninne mereta biddaa giddon de'iya dummatettaynne issi malatettay aybee? Citan   
     tobbi simmidi xaafite.

   9. Qan"isheenne xooringgee aybin milatettiyoonaa? Qassikka aybin dummatiyoonaa?
________________________________________________________________________________________________________________________________________________
10. Qan"ishee ayba ayba moottan haasayettii? Paattite.
________________________________________________________________________________________________________________________________________________
11. Maaraa payduwa 10an paattido qan"ishiya yootiyo huuphe yohotuppe issi issi huuppe yohuwan oyddu oyddu qan"ishiya xaafite.
________________________________________________________________________________________________________________________________________________
12. Doonan odettiya taarikiya haysiyaara milatissiya yohoy aybee? Qonccissite.
________________________________________________________________________________________________________________________________________________ 
13. Mereta bidday haysiyaappe dummatiyoy aybiinee?
________________________________________________________________________________________________________________________________________________

14. Issi mereta biddaa ba garssan oyqqana danddayiya leemisuwa citan xaafidi shiishshite.
________________________________________________________________________________________________________________________________________________
15. Intte heeran odettiya qan"ishetuppe naa"aa xaafidi eti tamaarissiyo zirxxabay aybakko qonccissite.
_____________________________________________________________________________________________________________________________________
16. Ane xooringgiya aybatettaa yooti simmidi citan gididi amaridaageeta, xaafi simmidi kaa'te.
______________________________________________________________________________________________________________________________________________ 
           3.15  Naachchaa 
        Naacay naa”u asatun woykko heezzu asatun polettiyaabaa. Naacay naacettiyoode:
•	Maaraa mankkaa kaallennan aggnwu danddayees.
•	Naa"u woykko hegaappe dariya qooday de'iyo asati bantta kayyido allaalliyan bantta mishuwa denttidi naacettoosona. 
•	Banttanaara issippe kaa “iya asatuppe zoriyaanne qofaa ekkanawu koyyoosona.
•	Wogaa kaallida naaca haasayan seeran issoy issuwa bonchchiyo hanotay de'iyoogaa akeekoosona.
•	Issi uray haasayiyo wode harati qassi ezggoosana.
•	Woqay de'iyo hanotan kayaa ubbaasssikka immoosona. (naacettiyaageetussi)
•	Ezggettoosona.
•	Issoy issuwaa bonchchoosona.
•	Hagaa maaran bantta de' uwan eti demmidonne eti tamaarido era issoy issuwaara laamettoosona. Naacettoosona.
•	Bantta ufayssaakka bantta laggetussi shaakkoosona.
•	Ufayssaa shaakkiya laggettakka demmoosona.
•	Naacay mule tumubaa xalaalay shiiqiyo (meliichchida tumay shiiqiyoobaa) woykko siyettiyoobaa gidenna.
•	Mal??ettidi oyssaa tiyi shiishshiyo ufayssiyaanne miichchiya hanotatikka walakettoosona.
•	Naacay timirttiya immiyoogan kuuyettees.

Leemisuaw-1
Naacaa
Ushachchoy cima asa.  A keettaayiya moollanna giddo bariyan de'iya asa.
Ushachcha: Taani ta wodiyan ay mala asa gaadii gaammoy ceeggiin galbban 
koosuwa miccettees giida.
Moollanno: digga, benibaa ooni waammotanee?
Hegaa odin tawu ay maaddii?
Ooni beni booran goyyidee?
Ooni aadhdhida haattaa tikkidee?
Taassi ha”i oottidi duretiyoogee namisettennan miyoogee 
Koshsheesippe attin ne benibaa ceeqqettiyoogeeay oottii?
Ushachcha: “Baassan woriyaagee tana yelees! bi Mollannee ne hegaa 
haasayiyoogee? “ Yaaginne denddi eqqiyaagaa.
Moollanno:”Denddoppa denddoppa neeni tumu wogay maaray de'iyo hanotan 
tanaara haasayiyaakko taani nena ammanttiyoobay de'ees”
Ushachcha: “Taani biron neeni tamaarissin eraa demmanee?” 
Moollanno: “Ee, eray guutuwaana, eeyyay bo'ana giyoogaa siyabeykkiiyye”
Ushachcha: Odolchcha baaran woriyaagee tanee! Bii tana eeyya gaada cayay? 
Yaaginne quddaa denttanawu duge hokkays giiddi aadhdhi Wodhdhi aggiis.
Moollanno: Shooron daguwa oottiiddi de'iya asay boliyo cenggurssa siyanne 
   yaa simmanne wotta piddi gaaggaasu.
Ushachcha: He qaappe denddidaa gee ba shemppuwawuikko gakkanawu  
         Woxxiiddi “Moollannee Mollanne ne kushee ero ta nena bochchikke haa simma” yaagiis.
Moollanno: Nebaa ha da goy pirddennan taani simmikke, ta ay oottin ta bollan 
qudda denttay?
Ushachcha: “Hay tamichchee, wontta ta kunddosan attida quddaa ne aybin 
Hassayadii? dagoy nubaa yaagidi ba mooruwa ammaniis.
Moollanno: “Hegee neeni ne mooruwaa ammanooqee tawune edatiyobaa  
aybippenne aadhdhees”yaagiyoorin sigettidi bantta soo biaaggidosona.
Lemisuwa 2:
Anqqaronne Dutaamo
Anqqaro: Ne ta michchee Dutaamee waanay, ane awude dabaabaa kiyuutee? 
Ubbatoo taani nena be’iyo wode neeni qol”o giddon kirchi kirchi giishin be'as
Dutaamo: A “ashsho! hachchi qassi tana ha qol”on kirchchattiyosaappe neeni  
                kessanabaa milatikkii? Qol'?on taani kirchchattennaakko ta
mizzay  xanttaara pee’ennee ? Ta naati tamaaresoppe yiyaagee, 
Keettaaway goyyi- simmiyaagee miyoobaa, uyiyobaa xayokkonaa?    Neeni qassi woygay ta michchee?
Anqqaro: Neeni taassi yootidoba ubbaykka tumashin dabaaban pe’iyoogee hagaa ubbaakka diggenna. Nuuni ubbaykka nu son nu son ha neeni  odidobaa ubbaakka oottoos.
Dutaamo: Hay neeni so ooso ootta eray? Hay poora poora, tana cimmana  
gaada hagaa gay ee, ee, oottiyaaba milataasa.
Anqqaro: Taani tumaa qays taani nu shuchchan macca asaa liqamanbare gidiyo  gishshawu tana ubba soo ooso ootta erukku gaadiishsha awunkko… 
ha… ha (miicawusu)
Dutaamo: Neeni awude awude so ooso oottay?
Anqqaro: Taani guura jabbi jooriyan denddada ta keettaawassinne ta naatussi 
qan''iya kattaychchada.yiidi maana laaxaakka kattada ta miizzatakka 
yeessada naa??u saatenne baggan shuchchaa oousuwaassi bayis. 
Hegaappe usuppun saatenne baggan taani yiyo wode ta naati tamaaresooppe yiidi ta kattido laaxaa ho? ettidi giigissishin gakkayis, 
Ta keettaway kasettidi yiyabaa gidikko ikka etaara maadettishin taani gakkays.
Dutaamo: Hegeeti ne naati nena maaddi eriya gitata gidiyo gishshawu neessi ta 
michchee metoy baawa, Taageeti biron burcce gidiyoogaa eraasa,  taani yaatin waanada nenadan dabaabaa kiyoo? Hay dabaaboo  dabaaboo!....
Anqqaro : Neeni ayssi hegaadan gaada hidootaa ganxxay? Siya tamichchee, 
neeni polennan aggikkokka usuppuntta kifiliya gakkanawu tamaarida asa, Hegaa gishshawu neeni nu qabaliyan( shuchan) de’iya daro macca asaappe lo’’o eraara daasa. Hegaassi neeni macca asaa maataa bonchchissanaassinne mattumaa laggetaassi neeppe koyettiya baaxiyaa baaxetanawu koshshees.
Dutaamo: Hay Anqqaree, nebay tana maalaalees? Taani awude hegaa 
ixxidanaa? Taani ta timirttiyoo gencca saxxa
Oyqqada tamaaridabaa gidiyakko hannoode horoophilliya 
laagganashin simi wozanay worin timirttiya gidduwan qanxxada 
aggaagaas.
Anggaro: Ha”i ne hegaa aadhchidabawu zill “ettiyoogaa aggada taani 
Yootiyooro siya.
Dutaamo: Eeno ha “i neeni tana waana yaagay?
Anqqaro: Hayya hegee be’a ezggidi issoy issuwa siyiyoogee daro lo”o. Taani 
 nena giyoogee zino aadhdhida masqqaynno (Ciishsha) gallassi shiiqida yaa”an nu qabaliya (shuchchaa) macca asaa Amuwassi neeni xaafee gidada daorettido gishshawu,hamuusa ( Shaaga)gallassi naa”u saatenne baggan qabaliyaa
( shuchchaa) xifate keettaa yanaadan.
Dutaamo: Hay tanoo… Taani twau timirtteenne awun wurssidaara qassi-------
Anqqaro: Hegaawu metoy baawa.
Macca asaa kaalettiya konttiyan de’iya asay qammi qammi tamaariyo 
hanotaakka medhdhana. Ubba maca asaykk injjetiyoogee gallassaa, 
injjetennaagee qammaa gelidi tamaaranaadan nu Amuwaa baggaaraa 
tamaarissiiddi de’oos.
Dutaamo: Hay eeno hegaa gidikkoshiin, I ta do‘uwawu hagaappe sinttan 
anggoleenne ekkees gaada?... hi… hi….hi…..(miicaawuusu)
Anqqaro: Doommiyoorin I bawu “oyttay saxxiyoode saxxiyoosaa bessees” 
Yaagiyoogaadan anggolee kaseegaappe aadhdhidagaa ekanaagaa taappe ekka!
Dutaamo: Ane xoossi erees, keettaa naatanne waatanaakko ane ta keettaa 
                 waarakka zorettada  neessi taani zaaruwa immana.
Anqqaro :Taani  ne keettaawaarakka  gayttada ayyoo yootin I ubba ufayttiis, I    ne mala gaadii  “taani hegaa koyyays A ba maatawu baaxetana koshshees”yaagiis.
Dutaamo : Eeno yaakko, I eenidabaa gidikko ta so osuwakka dumma dumma  
  hillaaninne ha’i ne odido maaran oottana. Ane simi Hamuusa (Shaaga) gallassi gayttana.

Anqqaro: Eeno ta michchee duutaamee taani nena daroppe galatayi
3.16. Qaalaa daanttota.
Geluwa
Hagaappe simmiya kifilee qaala danttuwa bochchiyaagaa gidishin qaala danttoti haasayettida hayyo xaafo bilaa duretettan deretettaa achchan etawu de’iya maauwa be’anawu kajjeelana. Gidikkonne tamaaree shiiqida qonccissota baaso oottidi hara milatiya qaala danttota qommuwaappe qommuwaappe shiishshidi issippetettawu immiyo maaduwa yootiyo geluwaappe (awudiyaappe) laaliyoogee naagettees.
Ha huuphe yohuwa xaphuwan be’iyo qaala danttotuppe eeppikee dumma dumma ayyaanaamakka gidin alamiya baalatun shiiqiya saba woykko nasho 
danttoti, ooso danttoti zilaassati wudiyoobata.
Eeppikee
Eeppikee keehin adussa gidiya, qottan danttotettay keehin borxxoxxidi beettiyo qaalaawa gidiya hayyo xaafobila qomo. Ha’’i wodiyan keehi aahuwan xaafettiya medhdhi- xaafoti baasodan qoodiyo eepikee, ba garssan harinne haraashin ba garssan goobatettaara (minotettan) oyqettida allaalleti aahuwan shiiqiyooba gidiyoogee dumma oottees. Eeppike garssan etabaa yotiyo jaginati woykko minot de’oosona. Eeppike garssan etabaa yootiyo jaginati de, oosona. Ha goobati (minoti) tumu alamiyan de’iyaageetuppe dummatiyaageeta gidisishin ubba eeppiketikka gaana danddayettees haasayiyoobay he goobatubaa woykko minotubaa. Goobati dummatiyo yohotuppe issoy geelladan issi ayyaanaama wolqqay maaddiyoogaadan oottidi ammanattiyoobata gidiyoogaa.Gidikkonne ay olaaninne gido dumma dom’’etta garssan dariya baggi xoonuwa qumaayoosona.
Haray Aristtootile eeppike garssan de’iya taarikiyaawati nuna milatiyaageeta gidokkona nuuppe dariyaageetappe attin yaagiya qofaa yootidosona. Dariyoogee qassi minotettan, wolqqan eeshshan… h.h.milatiyaabatuuna. Hagaa eto geetettanaadan oottidaagee qassi gayttiya olankka gidin dumma dumma dom”ettatun xooniyaageeta gidiyoogaa.
Eeppike garssan beettiyay wolqqaama aafota. He oosoti xana’ettiyoode aafoy issi goobaagaa xalla gidennan goobay de’ido deretettaadan eketiyoogaa hayyo xaafo bilaa eranchchati qonccissoosona. Hegaa giyoogeekka leemisuwawu nu biittan haaxe milile woykko haaxe tawodiroosa layttan Todiroossi woykko mililee xooniiroosa layttan Twodiroossi woykko mililee xoonidaagaa geetettikko kawotu sunttay xeesettoppe attin he wodiyan de’iya dere asa ubbay xoonidaagaa giyoogaa mala.
Dariya bagga eeppikketa ooni gattidaakko woykko xaafidaakko erettenna. Guutta eeppiketi gidoppe attin Girike erettida dantanchchaa Homeren xaafettidaageeta gidishin Arggo Alamiyan Eeliyaadinne oodiisee xeesettoosona. Gidoppe attin dariya bagga eeppiketi oonan xaafettidaakko erettenna gishshawu eeppikee qaalaawa gaanawu danddayettees.
Eeppike beni xinxxiso qottaa xeelliyo wode nu biittaa yettanchchati yexxiyo danttuwaadan diittaa milatiya miishshan dooddidi shiishshiyoogaa naqaashati malaatoosona. Ha eeppiketi shiiqiyoy xuufiyaana gidennan coo qaalana.
Ubbakka yexxissiyaageeti etan gayttiyabaynne yexxiyobay he liphettan giyogeekka yexxiidi de’iiddi giyoogaa. Giddoppe attin issi issi yexxissiyaageeti zaaretti zaaretti yexxiyo gishshawu sham.adda doosona gidikkone metootennan hassayidi yexoosona.
A. Zilaassaa
Bonchchettida haaho loohanchchatoo, kaallidi imettida oyshata oyshaa maaran zaarite.
1.  Zilaassay Gereessaappe aybin dummatii?
________________________________________________________________________________________________________________________________________________
3. Woraattiyassi zilaali simmidi wurssettan asay woygi zaarii
_____________________________________________________________________________________________________________________________________________________
4.  ‘Selo’ giyogawunne ‘Waalloolee” giyogawu dummatettay aybee?
_____________________________________________________________________
5. Zillaassanne koyssaa giddon de?iya dummatettay aybee?
_________________________________________________________________________________________________________________________________________________________
Zilaassay nu biittan yeehuwan yexettyoogaa gidiyogee qoncce. Issi hayqqidaagee ba de’o layttan oottido lo”o oosota giyogeekka lo??otettaa, tishshatettaa, ashkketettaa, goobatettaa harabaakka  xeelliyaagan dantto meran shiiqees. Huuphe halchchoy he heeran dooddida woykko yeehuwa shiiqida dabbotinne yarati hayqqidaagaassi dariin mishettana malanne geelladan yeekkana mala, kayyottanaadan oottanaassa giikko ba garssan qassi kiitaa oyqqidaba mala gidiya allaalleta aattana danddayoosona giyoogaa dogana bessenna. Zilaassay barkka (buzo) woykko citan gidana danddayees. 
Barkka giishin;
Leemisuwawu:
“Oottada eriyaagoo,
Odada kiyiyaagoo,
Wodedan wobbaagoo,
Ha laytti baynnaagoo” giis Sorssi
Zilaassay cita giyoogee: qassi nu biittan oosettiya issi zilaassaa kaalettiyaagee gidduwan de’ees. Hara asay qassi gaxan eqqidi geetettidaagaa ekkees. Hagee nu biittan dumma dumma sheeshshatun dariyaa baggi akkeekettiyaaba. Hegaadankka hayqqiday cima gidin na’a gidin macca gidin attuma gidin laggiya odidi zilaaliyoogaa giyoogaa. Leemisuwaassi; hayqqiday aawa gidikko aawaa laggiya odidinne qassikka I oottido dumma dumma oosotanne A goobatettaa A ashkketettaaranne lo”otettaara gattidi zilaaleettees. Aayyiyo gidikkokka I laggiya odidi, I keehatettaanne minotettaa yootidi zilaalettees. Hegaadankka aawaakka gidin aayeessi eta naata xeesidi zilaalanawu danddayettees. Naati hayqqidaba gidikkokka naatu laggiya odidi zilaalettees.
Xaaxi waaxin yeehuwa zilaassay wolaytta derenkka gidin dumma dumma mootatuuninne Toophphiyan mayzze ma??e wodeppe doommidi de?iyaagaanne ha??ikka de?iyaagaa gidiyoogaa akeekana koshshees.
Nu Wolayttan citan gidin barkka zilaaliyo mayzze ma??e wodeppe doommidi hanno gakkanaashin (darin tuqi tuqana xaykkonne) de'iya yeeho zilaassay de'iyoogaa ooninne erees. 
Ane kaallidi garssaara de’iya leemiso zilaassaa be’oos.
           Zilaassaa leemisuwa;
?	Wuuwuy aayyee ta ishawu Baassa (2) yii, yii, ta ishawu 
?	Ni aawaa baasuwan baassaa kessidaagoo, Baassa ta aayee na’awu Baassaa taassi imma ta ishawu.
?	Aayyee ta ishawu taassi imma ta aayee na?aa wottiyoosan wogoy kaqqiyoosan kocay
           de?iyogaa na'awu Baassaa, Baassa taassa gido.
?	Dugunan maaraqee Lanttori na’awu Baassaa taassa gido.

Laggiyaa odidi zilaaliyoogaa
Aayye Baassaa ta ne aaway Baraati ne laggeta oda giikko ne laggee Aymalo Soorato na?aa Kurkka laggiyawu ta na?awu Baabiso Kolaato na?aa Ayzza laggiyawu ta na?awu taassa gido tana Boosha Sarkka na?aa kindduwa Jarssa na?aa Tura laggiyawu ta na?awu ne laggiyaa odanawu tawu awun xayidee tana?awu taassi imma.
Aayee laggiyaa odidi zilaaliyoogaa
Baassa ta nawu ta ne aaway ne aayee laggiyaa yoota giikko ne aayee laggee Arakka Godattee Baazziti na?iyo Bappito giikkii kinddee Baaloti Baaziti na?iyo Bakkanno giikkii ne aayee laggee ay xayidee ta na?awu Alaanan kiya eqqada Gutaran yayyennan odiyaa Godattee yaaloomi na?iyo yambbullo giikkii ta naawu taassi imma.
Aawaa laggiyaa odidi zilaaliyoogaa
Ta na?awu ne aawaa laggiyaa yoota giikko Daamoota xoqqa kawotettan deriyawu odidi yayyenna Shumbbullo Kaasa giikki, Ay xayidee shankkan sinttaara beettiya Maja Buussa giikkii, dere goshshanchchatu  garssan  layttan, layttan woytuwa Allaanan  ekkiya  Yaayya Tura giikkii tana neekko xeesa. Ta ne siiquwaa hachchi waatoo ta naa Baassa. Aayyee Baassaa ta naa?ee na?awu odiyo giday bessiyo masoy de’iyoogaa  na?awu tassa gido ta aayee nawu. 
?	Ta aayyee naawu taassa giddo Akkirssaadan oyddu zooziyaappe beettidaagoo taassa, maallee naawu kowo na?ee Galdaami na?awu maracciyaa manxxaa geeshshawu. Doogiso Aymalo Buccari michchee Galdaami na?aa Baassaa ta gomppeessa gido ta ishawu.
?	Shumbbullo Amaaree kuussa laggee Galdaami na?awu taassi imma ta ishawu Baassa hachchi laa ayba qaadee hachchi neessi?
?	Kuma na?aa daama paraa Darccu godaa na?awu Baassa Balcha paraa booriyaa Doogiso Camma Xiluwaa godaa na?awu ta na?awu taassi imma yii,! Tana neeppe garssaara hiixxa.
?	Ta na?aa Wuriyaa giyee ta na?awu naa??antto attadasattenne naa??antto awan gayttanee? Simi neegaa shemppa.
?	Mana na?aa mace paraa dembbaa bessin duunniya guppiyaa Dalggamo boottaa godaa na?awu ta na?awu Baassaa taassa gido hachchi gallassay ta ishshawu Galdee na?awu ta gomppessi imikki ta ishawu. 
?	Baabiso Shumbbulo Kuussa jaalawu ta ishawu taassa giddo,
?	Godattee Galdaami na?awu Bassaa taassa gido Gutaran macca attumaa sinttan odada babenna Galdaami na?awu yii! Yii!  Ta na?awu minotan sinttawu kiyada beettidaagoo taassa gido.
?	Ne aawaa Barata miixan A qullada minotaa gayllada laappun tammanne naa??u yeechchaa qorqqoruwaa shocada hegeekka giddenna gaada kawoy kutti immido kataman( ambban) qassi usuppun tammanne naa??u yeechchaa yaadige kawotettan 2003 M.L Wolaytta sooddon kataman( ambbaan) Gifaataa aginan shocida ta minuwawu taassa gido hachchi ta aayee na?awu shemppadii ne siiquwanne hachchi nu waati doganee simi duuxxada attikkii Baassaa niyaayee Godattee Galdaami minwuawu saluwan gayttana laa Baassaa sa?an wottikko shanggocana kaaran kaqqikko xittana giidi hoggogiyogo ta aayyee na?awu hachchi waanadii?
?	Gutaran diriiphphaa bolli odada sinttawu kiyada beettiya Kinddee Galdani na?awu hachchi waanadi taassa gido hachchi.  Hegaadankka miixan yaa?an attuma asaa diriiphphan kushiyaa kessidi biddin deree maayettiiggiyo Baraata na?aa Baassaa hachchi gallassay ne aawaa taassi gido ta na?awu Baassa.
?	Baassa hachchi ne siiqiyo Tumbbaalo oossi oladii, ne na?aa toppilla oossi olada bay, ne miixaa oona laatissada kooradii ta aayee na?awu xoossawu hagee bessiyaabee ta waanoo Bassa.
?	Baassaa maayada giigawu, gixxada giigawu, wottada giigawu, maada uyada giigawu hachchi nunaara maanawu uyanawu al??aychchidaagoo taassa gido ta yibbaatawu.
?	Ta aaye na’aa Baassaa ne aayee Galddaami siiquwanne hachchi waatadii? Tawu yootikkii Akka ba gutaran koyyawusu nena ta aayyee na??awu suurikkii hachchi tawu.  Baassaa suurikki hachchi waanadii nena ne aaway Baraati ba gutaran nena koyyees waanadii denddikkii? 
?	Ta aayee na?awu hachchi ne dooniyaa barettadee? Ta dooniyaa barettu ta ishaa malsassawu sinttan qachchiyo boorawu nu nebaa hachchippe doommidi yeekkiiddi de?iigettennee.
?	Ta aaye na?aa  Baassaa sheniya minuwawu, qanttaa geeshshawu wozanaa suuriyawu, odada minuwawu, oottada minuwawu, ne gutaraa naagada minuwawu, ne aawaa Baraata cimido wodiyan naagada minuwawu, ne aayyiyo Galdaamo xeellada minuwawu hachchi ne minotaa wolqqan hayqoy  de?iya hanttaaray ekkiichchidoogoo simi ta niyo waano Baassaa ne siiquwanne waatoo, nuussi giyoobi erettennattenne ta aayyee na?awu ne shemppiyo xoossay saluwan maaro.

Anjjulo Ombbasha baawaa Borssamo Anjjulloy hayqqin yaagada Zilaalaasu:-
Borssamo wojjee sagi na’aa 
Taawaa Oogato wojjee na’aa
Lambbeebo jaalawu, taawa Anjjuloo 
Allagaa qaruwara ne aawaa 
Soo ubbatoo geliyaago
Olay nena oonaara bin woridee?
Ammajjo saphpho giyo bullaa godaa,
Aawato  wojja Lambbeebo Saanna kuredooraa 
Biyaakko nena olay woriiaggii ?
Pude togga gin  gede toggiyaa
Ne na’aa Anjjullo Bassa duwaara,
 Bini nena olay worenna
 Dawee Niishsheera yeelo gul??aa qaari 
Be?iya Bakkalo duwaara bin woni nena olay woriiyye ?
Neyyo waalloolee, selo.
Gatiso woshsheeshe Saphi  na?aa Kunala menttaa kacee xeetaa, 
Danggarssa   goyinay Xeetaa  kumidoogaa  jaalawu.
Taawaawu neeyyo walloolee, selo.
B. Gereessaa 
Gereessay haasayettida hayyo bila woykko doonan zaari odettiyabatu qommotuppe issuwa. Usakka ha qommoy sheniya denttettiyaagaa, minttettiyaagaanne sabbiyaagaa. Hegaadankka koshshiyo wodiyan boriyooba gididikka haggaazees. Gereessay/ceeqoy dumma dumma deretettatun goobatettaara, woykko xalatettaara oyqetti uttidaageeta.
Dumma dumma dertettaa giddon de’iya wogaynne meezee dumma dumma gidiyogaadankka gereessay/ gayroy issi heeran do’aa woriyo wode goobatettaa qonccissanawu polettiyaba gidanawu danddayees. Hara heeran woykko biitta xekkan oosettiya olatun xoonuwa demmiyogee  gereessan/ceequwan/gayruwan qonccanawu danddayees. Ha goobatettatussi shiiqiya saba danttoti etawu de?iya maaraadan dumma dumma gidoosona. Ha qaala danttuwan goobatu xalla gidennan yayyiyaageeti de’ikkokka borettoosona 
Boriyassi imettida Leemisuwaa
Miizziyo miizziyo laaggidi booraa aggiyaagite goyyidi naagana nuna son takkidaagee, 
Ha qaala danttuwaappe nuuni akeeekiyobay ayssi attidee? Ayssi olaa beennee? Gidikkokka yashshanchcha giya kiitaa oyqqidaagaa.
Borettiyaagee machchidaagaa gidikko geelladan borettiyay A kanchche gidennan A suwa woykko A machchiyo gujjiina.
Hagee qommon qnccissidoogaadan yashanchchaa aayeessi boro gididi shiiqida qaala dantto. Beni wode asay (deretettay) kiitaa aattanawu, kiitay gakki doogeekka gakkidoogaa qonccissiyoy worddo gidenna.   Hagaassi leemisodan shiiqiya qaala danttuwa xeelloos. Ha qaala danttoy beni (mayzze-ma"e) wodiyan kaalettiyaageetussinne olaa gadawatussi  naagetuwa immanaassi geetettida gereessa.
Olay yeenna giishin yees hassayennan
Issi asi deretettaa achchan lo’’o geetettida oosuwa oottidaba gidikko kaalliya mera geressan shiishshidi nashshettees.
A qol’’on A wuygen aybikka pacoppo
Miizi ushshidi kalissi yeddiissi tana basooppe.
Xaaxi waaxin gereessa danttoy galatanawu, seeranawu, naagetissanawu, hegaadankka minttettanawunne goobatettaa denttettanawu immiyo maadoy keehin daro gaanawu dandayettees.
Ceeqoy gereessaappe aadhdhidi keehin heennay woykko sissay (feeling) kumido hanotan, xoqqu giida cenggurssaaninne eeso shiishshettan shiiqiyaaba gididi shiishshiyaagaa cenggurssaa kessaynne menttettay gereessaappe dumma haasayettay de’iyo qaala dantto. Darotoo ceequwaassi gelo heeran meezetida qaalay “kormmichchaa!” giyoogaa. Qottankka ceequwa yafaranxxoti gereessa danttotuppe qaamoosona.
Leemisuwa
Kormmichchaa boottaannaa!
Kormmichchaa boottaanaa!
Gattaan garmmamiyaagaa!
Maccaamiyan maashaas!
Xinqqan xinggimaalissaas!
Hagee woridi woykko caddidi ceeqqiyo ceequwa.
Ceeqo qaala danttoti dariya bagga shiiqiyoy ola wodiyaana gaana danddayettees. Olettiyaagee yayenna mala, guyye horddofenna mala h.h.milatiyaabawu danttettiya ceeqota danttoosona. Ikka danttotu minttettuwappe denddaagan kumetta wozanaappe yayyennan ba morkkiyaara hayqettanawu giigees.
Meeziya 
Bonchcho haaho luxanchchatoo, kaalliya oyshata loytti qoppidi zaarite.
1.	Gereessaanne ceequwa giddon de’iya dummatettaa qonccissidi xaafite.
___________________________________________________________________________________________________________________________________________
      2.  Gereessay deretettaa garssan immiyo haggaazati aybee aybee?
__________________________________________________________________________________________________________________________________________3. Dumma dumma deretetta garssan oosettiya gereessaynne issi mala gaanawu danddayettees.  ??Tuma?? woykko ??worddo?? gi zaari simmidi qonccissite.
_________________________________________________________________________________________________________________________________________

           4. Ane issi gereessa danttuwa xaafite.
________________________________________________________________________________________________________________________________________________
5. Ane aramida ceeqo danttota xaafite.
_____________________________________________________________________________________________________________________________________
C. Gayruwa
Wolaytta biittan gidinkka nu Tohossa Dalgga Manttiyaaninne kumetta Toophphiyan de’iya dumma dumma sohotun gayroy gayrettiyoogee erettidaba. Hagee gayroy mayzze ma’’e wodeppe doommidi yidaagaa qassikka ha’’ikka be’iyaagaa gididi ceeqo ayyaanaaba garssan oyqqi uttidaagaa gididi gereessaara milatettees. I qassikka minotettaanne goobatettaa beeraa qonccissiyo dantto qommo.
Leemisuwaassi ane ha garssaara de’iya gayruwa danttuwa be’oos.
Kooran gassaa dagayidaagoo,
Koyshan gadaawatidaagoo,
Eran alleeqidaagoo,
Minuwawu nena geettees,
Ee nena geettees
Laggeti (Uu! Uu...) goosona.
Meeziya 
Bonchchettida haaho luxanchchatoo, ane intekka intte eriyo gayruwa garssaara de'iya sohuwan xaafi simmidi issoy isuwara citan gididi laalidi be'itenne kaa'ite.
___________________________________________________________________________________________________________________________________________________
Ha shemppuwa kuushshaa
Ay biittaaninne gido wogan dumma dumma haasayettida hayyo xaafo bila qommoti erettiyo qottati naa’’a. Hegeetuppekka koyroy haasayettida hayyo xaafo bilaa shaahoy yedaanine ziiriyan odettiya haasayettida hayyo xaafo bilatun shaahettiyaagaa gidishin naa’’antoy qassi dantto qottaaninne yettan shaahettiyaagaa. Danttuwan shaahettiya haasayettida hayyo xaafo bila geetettidi erettiyaageeti zilaassaa, ceequwa, gereessaa, gayruwa, yettaa h.h.m.Yedan shiiqiyaageeta geetettidi erettiya haasayettida hayyo xaafo bilati mereta biddaa, leemiso haasayata, doonan odettiya taarikiya haysiyaanne h.h.m.
Mereta bidday “alamiya meretaabaa, asaa naatubaa, hayquwaanne de’uwa mayzze ma’’e yuussaabawu gaasuwa immees, doozatunne medoosatu woykko biittaa dumma dumma meretatu merettabaa yootees.
Mereta  biddan  aadhdhiya kiitay ammanuwaara oyqettees. Gaasoykka asay bantta huuphessinne merettida yohotussi birshshettaa immiyoy bantta wogaadaaninne bantta ammanuwaadaana.
Mereta biddaa garssan eeshshaawadan shiiqiyay do’a gidishin asaykka hara asaappe dumma eeshshay imettin malaa oottiya tumu alamiya asaappe dumma oosuwa poliyaageeta gididi shiiqoosona.
Doonan odettiya taarikee issi layttan woykko wodiyan issi heeran polettida tumu taarikiyaappe guuttaa mooqi ekkidi haasayettida hayyo xaafo bila merettaakka gujjin shiiqiya doonan odettiya taarike.
Doonan odettiya taarikee baasettiyoy tumukka polettidosona geetettiya taariketu bollaana. Doonan odettiya taarikee wudiyoy (Zerihuuna, 1992: 32) shiishshiyoogaadan “kawota, asa sheeshshatu woykko asaa qommotu giddon oosettiya dom’’ettaa olaa, yedetaabaa, erettida mino  asatubaa, bonqqiyaageetubaa, mereta danobaa, moottatu sunttatubaa, h.h.milatiyaageetubaa yootees.”
Doonan odettiya taarikee deretettaa dichchaa xekkaadan wodiyaappe wodiyan diccananne kaseegaappe lo’’ana danddayees.
Haysee asa na’i issippe de’iyoogaa doommido wodiyappe doommidi odettiidddi de’iya adussa layttay (baree) de’iyo haasayettida hayyo xaafo bila shaaho.
Haysee yooto hiillay de’iyo kasiya kaalluwan ogiya oyqqi uttidaagaa gidishin ay darissuwaadankka gelo menttoy woykko odettiya taarikiya erissiyo biddidi yootiyoonne kuuyyiyo woykko qofaa wurssiyo shaahoy de’ees.
Daro nu biittaa wogatun haysiya giddon shiiqiya eeshshaawati asata, do’atanne wora do’ata. Hegaa giyoogee eeshshaawati, do’a kanchche gididi shiiqiyo hayseti, de’oosona, asaynne do’ay issippe shiiqiyo haysetikka de'oosona, asa xalla gididi shiiqiyo hayetikka de’oosona.
Eeshsaawati gishshatiyo eeshshay wogaappe wogan dummatana danddayees. Giyoogeekka deretettaa ammanuwaadan, dichchaadan, de’o meeziyaadan dolati gishshatiyo eeshshay dummatana danddayees.
Leemiso haasayay bari giddon siqimmidi oyqqido qofata dere asay gallassa gallassa de’uwaa (duussaa) meezetuppenne be’idobatuppe demmidobata bantta ammanettiyoonne bantta tumatettaa qonccissiyooba.
Hara guussan leemiso haasayay dere asaa wogay maayettiyo hanotaa maaran merettees. Leemiso haasayay doorettida qaalata siitid go’ettiyoonne gum’’ettida ciimma qofaa oyqqida haqqa qommo.
Leemiso haasayaa asay go’etiyoy, yohuwa kuuyyanaassa, minttettanaassa, boolimaa xoqqissanaassanne yohuwa qonccisanaassa.
Qan’’ishee salo sa’a gufanttuwa xaaxi waaxiya eeshshay de’iyo, bilay oosoy aagee polettiyoy citaana gidiyo haasayettida hayyo xaafo bila shaaho (kifile) “qan’’ishee oychchiyaagaanne oyshettiyaagaa giddon oosettiya hasayettida hayyo xaafo bila gommo.
Qan’’ishee ciimmayidi qoppiyoogaa oychchiya, pilggissiya, daro hanotatu baggaara birshshettaa immanaadan danddayssiya hasayettida hayyo xaafo bila .qan’’ishee allaxissees, kahaa aassees, pilggisissees.
Xooringgee qan’’ishiyaadan eranchchata shoobbenna. Gaasoykka xooringgiyan iitiya cashshati daroosona. Hegaa gishshawu ha haasayettida hayyo xaafo bilan dariya baggi go’ettiyay naata.
Haasayettida hayyo xaafo bilaakka gidin hayyo xaafo bilaa shiishshettaa hiillay eti naa’’aykka ekettiyaageeta gidanaadan oottiya yohotuppe issuwa.
Qaala danttota geetetti erettiyaageeti eeppikiya, dumma dumma ayyaanaama gidin alamiya baalatun sabaa woykko nasho danttota, cosodanttoti zilaassatinne haraatikka wudiyoobata.
Eeppikee keehin adussa gidiya, qottan danttotettay keehin borxxoxidi beettiyo qaalaawa gidiya hayyo xaafo bila gommo. Ha’’i wodiyan aahuwan xaafettiya medhdhi xaafoti baasodan go’ettiyo eeppikee, bagarssan harinne haraashin goobatettaa oyqettida allaalleti aahuwan shiiqiyooba gidiyoogee dumma oottees. Eeppike garssan etabaa yotiyo goobati de'oosona.
Dariya bagga eeppiketa ooni gattidaakko (xaafidakko) erettenna. Guutta eeppiketi gidoppe attin Girike erettida danttanchchaa Homeren xaafettidaageeta gidishin Arggo Alamiyan Eeliyaadinne oodiisee xeesettoosona.
 Gereessay haasayettida hayyo xaafo bila qommotuppe issuwa. Ha qaala danttoy sheniya denttettiyaagaa, minttettiyaagaanne sabbiyaagaa hegaadankka koshshiyo wodiyan boriyooba gididikka haggaatees.Dumma dumma deretettaa giddon de’iya wogaynne meezee dumma gidiyoogaadnkka gereessaynne gayroykka  dumma dumma gidees. Xaaxi waakin gereessay danttoy galatanawu, seeranawu, naagetissanawu hegaadankka minttettanawunne goobatettaa denttettanawu immiyo maadoy keehin daro gaanawu danddayettees.Ceeqo danttoy gereessaappe aadhdhidi keehin heenay woykko sissay (feeling) kumido hanotan, xoqqu giida cenggurssaaninne eeso shiishshettan shiiqiyaaba gididi shiishshiyaagaa cenggurssaa kessaynne menttettay gereessaappe dumma haasayettay de’iyo qaala dantto.
Cora qommo yetta danttoti deoosona. Yettanchchati yexxiyo danttoti, gifaatawu yexxiyo danttoti h.h.m. woosa danttoy qassi issi bari siiqido geela’eessi woosa mala oyshaa shiishshidi danttiyo danttuwa. Attumaageeti geela'ota nashshiyo yetta danttotikka de’oosona. Geela’oti (maccaageeti) woddallaa dooriyo siiqo danttotikka de'oosona. Wolaytan naati kaa'iyo kaassaape issoy gennuwa. Ha kaassaa kaa'iyay attuma naata. Asay keettaa kexxiiddi kaa'iyo yetta danttoykka de'ees. Hegaa dankka asaa oosuwawu denttettiya ooso danttoykka de'ees.
Kuushsha Meeziya
Bonchchettida haaho loohanchchatoo, an ha shemppuwa akeekaa boxooxissanawu hagaape garssaara imettida oyshata loytti qoppidi zaarite.
1. Doonan  zaari odettiya bila qommota shaakidi yootite.
________________________________________________________________________________________________________________________________________
2. Doonan  zaari odettiya bila qommotuppe issuwa gidiya haysiya yoota.
________________________________________________________________________________________________________________________
3. Qan"ishiya, xooringgiya, yettaappenne, zilaasappe amaridaageeta xaafidi shiishshite.
_________________________________________________________________________________________________________________________________________








Shemppuwa Oydda
4. Doonan zaari odettiyabata shiishshiyogaanne micciyogaa (laaliyogaa)

 Geluwa
Ha wurssetta shemppuwan tamaarana ayfebay haasayettida hayyo xaafo bilaa shiishshiyoogaanne he shiishshidoogaa laaliyoogaa woykko micciyoogaa. Xuufee dommenna wodiyan asay bari wogaa, meeziya, ammanauwa, h.h.milatiyaageeta yeletaappe yeletawu waatidi aattiiddi/pinttiiddi takkidaakkonne be'ana. Doonan  zaari odettiyabata shiishshanaappe kasetidi oottanawu bessiyoobatakka ha shemppuwan xeellana.
Ha shemppuwan zaari xeellanawu de’iyo harabay shooqaa biidi xanna’iyagee/pilggiyagee oottiyo oosowa. Doonan zaari odettiyabata shiishshiyaagaappe naagettiyabatakka be’ana. Leemisuwaassi Doonan zaari odettiyabata shiishshiyaagaappe naagettiyabay aybee giikko Doonan zaari odettiyabata shiishshiyo heeraa milatiyogaa, bila era oosuwa wudidi xeelliyogaanne h.h.m. Ha wurssetta shemppuwan hara erana bessiyabay Doonan zaari odettiyabata polo buussan gakkiya metota.
4.1. Ha shemppuwa Sintta Qofata
Ha shemppuwa wurssettan tamaareti:
•	Doonan zaari odettiyabata shiishshana 
•	Doonan zaari odettiyabata laalana woykko miccidi bessana.
•	Doonan zaari odettiyabata shiishshanawu denddanaappe kasetidi eranawu bessiya yohota akeekana.
•	Doonan zaari odettiyabata shiishshiya uraappe naagettiyabata qonccissana 
•	Doonan zaari odettiyabata shiishshiyo polo buussan gakkiya metota yootana.
Doonan zaari odettiyabata eeshshatuppe issoynne sinttabay qaalan aadahdhiyagaa gidiyoogaa. Asay xuufe baynna woykko merettenna wodiyan woykko layttan etabaa gidiya wogaa, meeziya, ammanuwa, eraanne qofaa issi yeletaappe hara yeletawu aattiiddi de'idoy doonan zaari odettiya bilaana. Xuufee meretti simminkka doonan zaari odettiya bilay ha oosuwaappe teqettibbeenna. Ha"ikka ha oosuwa essibeenna giidi yootana danddayettees. Essiyaabakka gidenna.
Xuufiya qaratettay merettidinne dicciiddi yiin dumma dumma heeratun /deretettatun/ haasayettiya dumma dumma doonan zaari odettiya bilati shiiqettidi xaafettiyogaa doommoosappe gam"iis. Mata wodetuppe ha baggan qassi doonan zaari odettiya bilaa shiishshidi issi deretettaa buquranne ayyaanaama wogaa, ammanuwa qassikka issi wodiyan de’iya deretettaa issippetettaa, polotikanne ikoonoome dichchay ayba xekkaa bollan gakkidaakko harabaakka xanna'anaassi/pilgganaassinne eranaassi oosettiya baaxeti keehin aakki aakkidi yiidosona. Ha"i doonan zaari odettiya bilan qommon xeesettida allaalleta suure eriyo allaallee tuma gidiyogee haa qoncci qoncci yiido wode.
Geelladan doonan zaari odettiya bilaa go'ettiyagaa gidiya deretettay issi issi doonan zaari odettiya bilata go'ettiyoode ayssi go'ettiiddi gidiyaakko woykko ay qonccissanawu haagazettiiddi gidiyaakko erees. Oyshettiyodekka hagaa giyoogaa woykko hagaa gaana koyyaas giidikka qonccissana danddayees. Hara guussan doonan zaari odettiyabata laalana woykko miccana danddayees giyoogaa. Gidoppe attin ha laalettay woykko micettay “tamaarida asadan” daro era koyyiya muleera laalettay saynisiya naagidaagaa giyoogaa gidenna.
Dumma dumma doonan zaari odettiya bilati dumma dumma wodiyan haasayettiiddi, koyro kochchooro haasayettido wodiya milatiya kiitaa oyqqidi merinawu takkoosona gaanawu danddayettenna. Gidoppe attin doonan zaari odettiya bilay deretettaa duussaa meezee, qofettaa xekkay haraykka laamettiyoode etaara laamettana danddayiyaaba. Ha laamerettoy qassi geelladan qommon qonccettida giyoogeenne issi amarida wodiyan de'iya deretettaa xaaxi waaxi xanna'anaassi/pilgganaassi oosettiya baaxiya hoolliyaakko gattanawu meto gidees. Giddikkonne doonan zaari odettiyabata haaseyettido wodiyan shiishshiyogeenne laalliyogee darin lo"o gidees. Hagee hanennaakkonne doonan zaari odettiya bilay odettiiddi de’iyo geluwan woykko  awudiyan  ay wodiyankka xanna' iyoogee/pilggiyogee bessiyaaba.
Xaaxi waaxin hagaa qaalaawa gidiya doonan zaari odettiya bilaa shiishshidi laaliyogaane I ba garssan oyqqido kumetta kiitaa qoncce ootidi, geelladan qoncce gididi beettibeenna asatussikka gido hara imatta asata bessiyogee koshshiyaaba. Gidikkonne doonan zaari odettiya bilaa waatidi shiishshananne laalana (miccana) danddayettii? Giya qofaa  hagaaappe kaallidi qanttan qanttan be'oos.
Haasayettida hayyo bilaa shiishshanawu denddanaappe kasettidi kaalliya yohota pilggana koshshees.
Koyro kochchooroy shiiqiya doonan zaari odettida bilay oogee? Giyagaanne ooni shiishshii? giyagee koyro denddiya yoho. Geelladan xanna'iyaageepilggiyagee  xann'anawu/pilgganawu denddidoy A wogaa gidikko eti yelettidi diccidoogaa gidiyogaadan daro xubbiyaabati gayttana danddayoosona. Yohuwan qassi xann'iyaagee/pilggiyagee xanna'anawu/pilgganawu denddido wogay aagaa gidenna hanotan oosettiya doonan zaari odettiyabata shiishshettaynne laalettay (micettay) kawushsha gidenna. Yarshshuwa qanxxissees. Hegaa giishin qassi bari wogaa xanna'iya/pilggiya uraassi ubbabaykka injje giyoogaa gidenna. Baawa giishin I bari huuphen deretettawu issi bolla gidiyogaanne ba xanna’iyo/piggiyo deretettaa doonaa eridi maayettana danddayiyo allaalliya, ba wogaadan ubba yohuwaakka naagidi deretettaakko shiiqiyo ogiya erenna gishshawunne h.h.m. harabatukka  gaasuwan imatta xanna’iyaagaappe/pilggiyagaappe aadhdhidi assi lo"o gidees giyoogaa.
Tumukka imatta xanna'iyaagee/pilggiyagee I xanna'iyoo/pilggiyo wogay ooratta gidiyogaadan ubbabaakka wudan kaallidi ba wogaarakka annaacissidi kessiyo daro allaalleti de'iyoogee xinaatiya/pilggettaa keeha oottees. Siyiyoobawunne be'iyo yoho ubbawu yeemottiyogaa gidiyo allaalleekka xinaatiya/pilggettaa dariin muruta gidanaadan oottiyo allaalleekka hegaadan coo kawushshan xeelettennaba. Gidikkonne ha shooqaa eranchchati (pilggiyaageeti) zoriyoy naa"u dumma dumma wogaappe kiyida xanna'iyaageeti/pilggiyageeti giyoogeekka xanna'ettiya/pilggettiya wogaanne hara wogaa issippe xann'ana kajjeelikko naa"aa baggankka merettiya metota guuxxikkonne xayssanawu oosettiya baaxiya ayfiyaara de'iyaagaa oottees. Haaseyettida hayyo xaafo bilaa shiishshanawunne laalanawukka lo"o goosona. Ha doonan zaari odettiyabata shiishshiyo oosuwan hashshetiya asi shooqaawa geetettees. Shooqaaway shooruwappe biidi biitta xaaxi waaxidaagaa, hegaadankka biittaappe kareera doonan zaari odettiya bilata shiishshananne xanna'ana/pilggana danddayettees. Hegaa maaciyay shooqaawaa abbiya (wolqqaa) allaalliya. Abbiya (wolqqaa) allaalliya giishin qassi eraa, ikoonoome/ miishshaa wolqqay/ sintta xeeran denddiya yohota.
Shooqaaway biron doommiyaagaa gidanawu danddayees. Hagaa mala shoqaaway era likettaa baggaara xeelliyode amarida malaatiyaageenne akeekay de'iyoogaa gididi yayyiyoo, mammottiyo eeshshay an beettiyo ura gaanawu danddayettees. Eray aagee gidiyaagaa gidenna gishshawu A maaddiya uraa koshshees.
Haray Bekkaare shooqaawaa giyogaa qommo gididishin gidiya meezeenne eray de'iyogaa. Hagaa mala shooqaaway dariya baggi kare biittan pilggiyagaa. Biron doommetta xekkan de'iya xanna'iyagee /shooqaaway/ hara biittaa (biittaappe kare) baada xanna'ana/pilggana giikko assi deexxees. Qommon xeesettida ayfe metotu gaasuwan xinaatiya/pilggettaa hoolliya gattanawu metootees. Gidikkonne ba heeraappe doommidi loddan loddan abbiya, meeziyanne era aassiidi biikko lo"o gidees. Bekkaaree  xanna'iyaagee/pilggiyagee qassi ay alame shaahuwawukka woykko kifiliyawukka simerettidi xanna'ana danddayees.
Naa"antto xekkan erettana bessiya allaallee shiiqiya doonan zaari odettiya bilati awugaa qommokkonne kasetidi maacana koshshees. Hegaa giishin issi shooqaaway issi doonan zaari odettiya bila qommuwa dooridinne shiishshidi xanna’iyoogee/pilggiyogeekka danddayettees. Maaciyaagee xanna’iyaagaassi/pilggiyagaassi de’iya ootissiyo miishshaanne harabaa abbiya gidees. Qommon xeesettida allaalliya dariin qoncce oottanawu issi shooqaaway issi heeraappe hayse xalaalaa shiishshidi xanna’ana danddayees. Woykko hayse xallaa  gidennan ubba doonan zaari odettiya bila qommotakka (haysiya, qan"ishiya, leemiso haasayaa…) shiishshana danddayees giyoogaa.
Heezzantto xekkan doonan zaari odettiya bilaa shiishshanawu nuuni erana koshshiyabay awudenne awan giyoogaa.  Hegaa giishin doonan zaari odettiyabata attammettidanne attamettibeenna dumma dumma maxaafatuppe, gaazeexatuppe metseetetuppe demmana danddayettees. Hagaappe kareera iraadooniyaninne oddibessan (televizhzhiiniyan) aadhdhiya doonan zaari odettiya bilatikka de'iyo gishshawu etappekka maaray- mankkay de'iyo hanotan shiishshidi xanna’ana danddayettees. Hara beggaara qassi issi issi asatuppe (asaa garssappe) beettana danddayiya doonan zaari odettiya bilata eti de'iyoosaa gakkanaaashin gaxa sohuwa (ganddaa) woykko ambbaa biidi oychchidi shiishshana danddayettees.
Xaaxi waaxin Doonan zaari odettiya bilaa shiishshananne xanna'ana denddiya uri haasayettida hayyo xaafo bilaa xuufiyappekka gido asaa doonaappe haasayettishin demmananne shiishshana danddayees. Gidikkokka doonan zaari odettiya bilay awuppekka beettana danddayiyaaba gaana danddayettees.
Nu biittan harinne haraashin ha"i wodiyan dumma dumma sheeshshati bantta demmido maataa go’ettidi bantta wogaa shiishshidinne xaafidi maxaafa keettatuuninne muuzeemiyan wottiyo hanotay darin minni minnidi yiis. Gidikkonne issi xanna’iyaagee xanna'anawu koyyiyoo sheeshshaa haasayettida hayyo xaafo bilaa xanna’anaassi he sheeshshatukko, dalgga manttiya woykko isi biitta xaaxi waaxiya maxaafa keettatukko muuzeemiyakko (woga buqurata wottiyoosaa) biidi aynne metootennan demmana danddayees. Deretettaakko sitti gi beennan kasetidikka denddodan go’ettana danddayees.
4.2. Shooqaawa (pilggiyaagaa) oosuwa
 4.2.1. Kasetidi giigettioogaa
Ha giigettoy doonan zaari odettiya bilaa shiishshanawu denddanaappe kasetidi polanawunne giigettanawu bessiya yohotu bollan wudees. Gidikkonne ha giigettay dumma dumma ginaara xeelettana danddayees.
         A. Buzo giiguwa
Xanna’iyo derettaa, wogaa, ammanuwa, meeziya, shiishshiyogaa erana bessees. Harinne haraashin biron doommiya shoqaaway xinaatiya watidi efaana bessiyaakko meezee de?iyo asata oychchidi woykko he allaalliyawu xaafettida naqaashati de'ikko nabbabananne giigettana bessees.
         B. Ikkonoome giiguwa 
Shoqaaway I xanna’iyo heeray mata gidin haho ay haahotettankka daro- guuxxo shishshetta oosuwassi miishshay koshshees. Issi xanna’iyaagee xanna’ana koyyido doonan zaari odettiyabata demmana danddayiyoy eessa keettaa heeran darin beettiya asatuppe giidi qoppikko he heeraa biidi geelladan asata shoobbiiddi oychchananne bari koyyiyo doonan zaari odettiya bilaa shiishshana koshshees. Hagee kawushshan beettana danddayiyoy qoppiina. Kare biitti biidi xanna?ana giikko kessiyo miishshay guutta gidennaagee erettidagaa.

     4.2.2. Doonan zaari odettiya bilaa immiya asata dooriyogaa
Ha qofay sitti giidi doonan zaari odettiya bilaa demmiyo pulttuwa shaakkiyoogaa bollan wudees. Leemisuwaassi doonan zaari odettiya bila qommoy qeeri naatuppe beettiyaaba gidikko qeeri naata, maccatuppe beettiyaaba gidikko maccaageeta haraatakka gelo maara woykko awudiyaara demmiyoogaa oychchees. Gidikkone nu koyyiyo doonan zaari odettiya bilaa sitti ootidi ooppe demmana danddayiyaakko kasettidi qoppiyoogee bessiyaaba.
      
        4.2.3. Doonan zaari odettiya bilaa shiishshiyo buquraa (miishshaa) dooriyogaa
Doonan zaari odettiya bilaa shiishshiyo hiillaa bollan dumma dumma shiishshiyo buqurata go’ettiyoogee gaddarissiyaaba. Gidoppe attin xanna’iyaagee ay buquraa woykko ogiya go’ettin shiisho oosoy dariin A maaddanaakko kasetidi maacana bessees.
Hegawukka koyro kochchooro xinaatiya oottiyogee lo"o. Geelladan doonan zaari odettiya bilaa shiishshiyo deretettaa giddon leemisuwassi, cenggurssaa duuqqiyo woykko oddibessaa go’ettana qoppikko he deretettaa hanotaa xanna’etta giddon phalqqettaa denttettanawu dandayees.  He wodiyan shiishuwa oosoy xubettana danddayees. Gidikkonne ay ogiya woykko buqruaa go’ettanawu bessiyanaa giyoogaa kasetidi maaciyogeenne dooriyogee bessiyaaba.
Shiishshiyo buqurata giishiin cenggurssaa duuqqiyogaa, pootuwa denttiyogaa haraatakka gidana danddayees. Hagaappe kareera xeeluwa oottiyogaa gidana dandayees. He wodiyan qassi xeeloy issitoo xalaala gidennan aggana danddayees. Naa’’tto heezzutto  gujji gujjidi xeelliyogaa oychchana dandddayees. Gaasoykka wodiyan wodiyan hara ooratta yohota demmana danddayettees.
      4.2.4. Doonan zaari odettiya bilaa shiishshiyagaappe aybi naagettii?
Issi doonan zaari odettiya bilaa shiishshidi xanna?ana koyyiya asappe /asatuppe/ kaalliya yohotu bollan wudaa ootiyogeenne keehippe nagetuwan oosuwan peeshshiyogee naagettees.
  A. Naqaashaa immiyaagaa dooruwaa bollan naagettiyogaa
Issitoo issitoo naqaashaa shiishshettaa polo buussaa giddon beettiya naqaashati balay de’iyogeeta gidana danddayoosona. Hegaa giyogeekka leemisuwawu beettida naqaashay suure he doonan zaari odettiyabata bilaa go’etiya deretettaa wogaa, ammano wogaa qofettaa qonccissennan aggana danddayees. Hageekka naqaashaa immiya asaappe pulttana danddayiya meto gidiyo gishshwu koyro kochchooro dooruwa bollan naqaashaa immiya kifiliya dooriyo wode gita naagettuwa oottiyogee bessiyaba.
B. Doonan zaari odettiya bilaa shiishshiyo heeraa milatiyogaa
Doonan zaari odettiya bilaa shiishshiya asi Doonan zaari odettiya bilaa demmiyoy ammano polo buussati polettiyo wosa keettatanne mazggiideta gidikko he ammanuwa kaalliyaagee maayiyoogaanne eti oottiyo bilaa era oosuwa oottiiddi shiiqana bessees. Hara baggaara qassi doonan zaari odettiya bilaa demmiyo heeran de’iya asatu maayuwa maayettay, mussay ay milatii?  Ay dosiyonaa? Ay ixxiyonaa? Haratakka giyo allaalleta kaseti xanna’idi heeraa milati beettiyoogee doonan zaari odettiya bilaa shiishshetta polo buussan gita maaduwa immees.
Leemisuwaassi nu dalgga manttiyan Tohossa Umaa Zooniya giddon “ Bodii” geetettiya sheeshshatukko biidi doonan zaari odettiya bilaa shiishshana koyyiya uri tumu eti maayiyo maayettaa (dariya baggi kallo xiire woykko maccatettaa /attumatettaa xallaa kammiyo maayettaa oychchiyaagaa gidana danddayees.
C. Bila era oosuwa keehippe naagettidi xeelliyogaa
Doonan zaari odettiya bilay odettiyode woykko yexettiyode abaa gidiya bila era oosoy de’ees. Bila era oosoy qassi Doonan zaari odettiya bilaa qommuwadaninne haasayiya (yootiya) deretettaa dummatetaadan dumma dumma. Doonan zaari odettiya bila oosuwawu bayra eeshshay bila era oosuwan kumidaagaa gidiyogaa. Eranchchatu qonccissuwadan gidikko Doonan zaari odettiya bilawu bila era oosoy xaykko de’oy baawa. Hara guussan haasayettida hayyo xaafo bilay bila era oosoy baynnan odettana woykko yexettana danddayettennaagaa gidiyogaa geelladan odettiyakkokka woykko yexettikkokka ubba heennaynne kiitay baynnaba gidees giyogaa woykko mal??aa cammaa geennaagaa gidees giyoogaa. 
 Leemisuwaassi qan”ishiya kaassaa wodiyan qan”ishiya oychchiyaageenne oyshettiyaagee oychchiyoode, zaariyaagee, zaaranawu baaxettiyoogee, zaaruwa xaykkokka  mokka, “Ta biitta imma” geetettiya allaalleti haraatikka he hanotawu ho’etuwa immoosona. doonan zaari odettiya  bilay shiiqiyoy bila era oosuwara gidikko qassi issi issi shiiqiya doonan zaari odettiya bilaassi bila era oosuwa suure xeellana woykko dumma dumma ogetun (pootuwa denttidi, teeppiyan duuqqidi) harabatunkka bila era oosuwa misiliya oyqqiyoge bessiyaba. Hageekka simmidi laalettaa oosuwa oottiyo wodiyan oosettiya poluwassi gita maaduwa immees.
      4.4. Doonan zaari odettiyabata bilaa shiishshiyo polo bussan gakkiya metota
Doonan zaari odettiya bilaa shiishoy shiishshiya izaawudan dumma dumma metoti gakkana danddayoosona. Leemisuwassi ha kaalliya qommo metoti bayradan malaa- tettiyaageeta.
A. Ikkonoome metuwa
Doonan zaari odettiyabata shiishshiyagee Doonan zaari odettiya bilaa shiishshanawu haaho sohuwa hemettana /baana danddayees. Gidikkonne toga miishshay (biray) kushiyan lee?ana danddayees. Hara baggaara qassi naqaashaa immiyaageeta shoobbiyogee koshshana danddayees. Hagaa ubbawu miishshaa (biraa) koshshees.
B. Togaa metuwa
Doonan zaari odettiya bilaa shiishshiya uri biyo sohoy keehiin geelladan kaamee biyo sohotuppe gaxattiyagaa gidana danddayees. Biyo sohoy gela kessa gidiyaagaa, pudettaynne dugettay de’iyogaa, wogga shaafata pinnidi biyogaa …h.h.m.oychchana danaddyees. Hegawukka qanxxidaagaanne yiidaagaa ekkanawu giigetti uttanaagaa oychchees. Geelladan maaddiyaaba gidiya buqurata leemisuwawu haattaa giddo geliyode bollawu denddana danddayiya maayuwa oyqqiyogaanne maayiyogaa koshshees.
C. Harggiya
Biyo sohoy daafa harggee /asaappe asawu aadhdhiyagee/ de’iyoosa gidana danddayees. Leemisuwaassi, nu biittan dariya baggi garaa heeran uunnuwa hargge de?ana danddayiya hargge. Gidikkonne harggetussi kasetidi teqqiyaaba gidya kittifaatee de?ikko cadettiyogee ubbakka mittiyo xaleti de'ikkokka kasetidi mittiyoogee koshshiyaaba. Hegaappekka haray leemisuwassi agobare mala buquray qassikka kattawunne ushshawu go’ettiyo miishshatakka oyqqiyogee koshshana danddayees.
D. Wogaa kamettaa
Shiishshiyaagee xanna?ana biido wogaa erennaagaappe denddaagan merettiya meto. Gidikkonne wogaa kasetidi coommidi eriyogee doonan zaari odettiya bilaa shiishshiyo wodiyan merettana danddayiya kamuwa diggees.

E. Sheniya xayiyoogaa
Shiishshiyagaa A huuphe giddo daafuray /lefa miyyee/ shiisho oosuwawu xube gidana danddayees. Metoti gakkikkokka ubba ba halchchwawu qanxxidaagaa gidana bessees. Hegaa gidana xaykko ba de’iyoosaappe qaaxxennan ixxikko lo”o.
Qommon nu be’ido metoti bayrata geetettiyaageetappe attin issi xanna?iyaagaa hagaappe  daro metoti  gakkna danddayiyogaa qoppana koshshees..
Meeziya 
Bonchchettida haaho loohanchchatoo, hagaappe garssaara imettida oyshatussi zaaruwa imettida daa?uwan xaafite.
1.	Doonan zaari odettiya bilati xaafettiyogaa doommidoy awudekkonne aahuwan qonccissite.
_________________________________________________________________________________________________________________________________________________

2.	Doonan zaari odettiya bilaa shiishshanaappe kasetidi xanna?anawu bessiyaabati aybee aybee?
______________________________________________________________________________________________________________________________________________________
3. Doonan zaari odettiya bilaa bari dere wogaa giddoppe shiishshiyogaaninne hara imatta dere wogaa garssi biidi shiishshiyogaa xeelliyagan etappe awugee lo”okkonne qonccissi birshshidi xaafite.
___________________________________________________________________________________________________________________________________________________

4. Doonan zaari odettiya bilaa shiishshanawu maaddiya buqurata intteppe daruwa gujjidi  
     xaafite.
__________________________________________________________________________________________________________________________________________________
    5. Intte hagaappe biidi Kontta dumma allaanaappe haasayettida hayyo xaafo bilaa shiishshana   
         koyyikko intteppe naagettiyaabati ayba giidi qoppeetii? Ane birshshi qonccissidi xaafite.
_______________________________________________________________________________________________________________________________________________________________________________________________________
6. Qoolliya godaa Qolchchi doonan zaari odettiya bilaa shiishshanwu baanaassi qoppiiddi de’ees.    
      Gidikkonne, I shiishshanawu baanaappe kasetidi polanawu bessiyaabaata giidi intte    
       hayyottiyobati aybakkonne xaafite.
______________________________________________________________________________________________________________________________________________

7. Xuufe meretti simmin doonan zaari odettiyabata bilay xayi aggiis. Tuma/word.
qonccissite. Gaasuwakka xaafite.
______________________________________________________________________________________________________________________________________________________ 
8. Ane qommon xeesettida doonan zaari odettiya bilaa shiishshiyo polo buussan gakkiya   
     metotuppe haraa intteppe qoppidi xaafite. Yaati simmidi he metota birshshiyo ginaa malaatite.
_________________________________________________________________________________________________________________________________________________
4.5. Doonan zaari odettiya bilaa micciyoogaa (laaliyoogaa)
Doonan zaari odettiya bilay shiiqi simmin kaalliya oosoy shiiqida doonan zaari odettiya bilaa meran meran (haysiya dumma, qan"ishiya dumma…) wottidi xaafidi attamissiyogaa gidana danddayees. Hagaappe aadhdhiyagaa qassi shiiqida Doonan zaari odettiya bilaa dumma dumma halchchotu maaran leemisuwaassi deretettaa wogaa, ammanuwa, qofaa haraakka xanna’iyo maaran laaliyogee (micciyogee) koshshiyaaba gidanawu danddayees.
Doonan zaari odettiya bilaa laaliiddi keehin naagettidi gidana bessees. Naagettiyogaa giyogee shiiqida haasayettida hayyo xaafo bilay oyqqido kiitay aybee? Deretettaa wogaappe awugaa? /buquraawa, ayyaanaama wogee qonccissiyoy? … giya allaalletanne bilaa era oosuwa loyttidi akeekidaagaa gidana bessees. Hegaa gidana xaykko qassi kase gidoogaadan haasayettida hayyo xaafo bilaa shiishshetta aattido wodiya, miishshaanne wolqqaa coo toskkayiyoogaa kaalettees.
Hagaappe kareera bala birshshettaa/ deretettaa wogaa bala hanotan birshshiyogaa/ immiyogeekka oyshissana danddayiyoo hanotaa medhdhana danddayees.
Issi haysiya woykko issi ooso dantto kanchchiya ekkidi issi deretettaa Ddoonan zaari odettiya bilaa go’’aa laaliyoogee danddayettnna allaalle. Gidikkonne qommuwaappe qommuwaappe dumma dumma shiiqoti delana bessoosona.
Doonan zaari odettiya bilaa laalliyo woykko micciyo wode issi issi doonan zaari odettiyabata bilaa koyruwan meran meran wottiyoogee bessiyaaba. Ubbaakka meran meran wotti simmin issuwa issuwa naagetuwa laaliyogaanne haray de’ikkokka kaalliyaagaakka hegaadan oottiyoogaa. Kaallidikka doonan zaari odettiya bilatussi kotta de’iya gomppaanne puulaa laalana danddayettees. Hagee hani simmin xaaxi waaxuwan qofettiya gita laaletta oosoy immiyo go?aa baggaara laalliyogaa. Hagaakka giyogee muleta doonan zaari odettiya bilawu he derteetttaa lanqqiyan ay mala issippetetta go?ay de?iyakko loyttidi laaliyoogaa bollan wudees. Doonan zaari odettiya bilaa laallyo (micci bessiyo) polo buussan dogettanawu bessennabay doonan zaari odettiya xaafo bilata/ odota/ dumma gidennan eti bila eran oosettiyo geluwara /awdiyara/ gattidi birshsettaa immiiddi laalana koshshees. Gaasoykka, kase giidoogaadan bila era oosoy (kiwaanee) doonan zaari odettiya bilawu de?o gidiyogaanne puulatettaynne shicatettay beettiyoba gidiyo gishshaassa.



Meeziya 
Bonchcho haaho loohanchchatoo, kaalliya oyshata xaafidi zaarite.
1.	Ane doonan zaari odettiya bilatuppe issuwa woykko naa??aa gidiyagaa ekkidi waati laalanaakkonne qonccissite.
______________________________________________________________________________________________________________________________________2. Issi doonan zaari odettiya bilaa laaliiddi keehiin naagettana bessiyabati aybee aybee? 
    qoccissite.
__________________________________________________________________________________________________________________________________________ 

2.	Doonan zaari odettiya bilaa laaliyoogaa giyoogee woygiyoogee?
_________________________________________________________________________________________________________________________________________________________________________________________________________________
3.	Ha garssaara de?iya doonan zaari odettiyabata bilaa laaletta oosuwa loytti nabbabi simmidi he kiitaa maaran ootite.
__________________________________________________________________________________________________________________________________________

Meeziya  
              4.3. Doonan zaari odettiyabata laaletta oosuwa

•	Citan, waattan woykko intte asttamaariyantti injjeyiyo ogiyan, darajjayetti simmidi wolaytta dereta giddon haasayettiya (odettiya doonan zaari odettiyabata bilata shiishshite.
•	Doonan zaari odettiya bilata dalgga manttiyaappe, zooniyaappe woykko allaanatu wogaanne ispportte xifate keettatuppe demmana danddayettees.
•	Woykko sittan deretetta demmana dandayetikkoka keehin Daro lollo.
•	Doonan zaari odettiya bilata shiishshi laalidi intte oosuwa asttamaariyanmtta/rentta/ssi shiishshite woykko immite. Wurssettan intte asttamaariya/re/ntti giigissiyo daraphan kifile tamaaretussi, hara shoobettida imattatussi,… shiishshite. 
Ha shempuwa kuushshaa
Doonan zaari odettiya bilaa eeshshatuppe issoynne bayrabay qaalan aadhdhiyogaa gidiyoogaa. Asay xuufe bayynna woykko merettenna wodiyan etabaa gidiya wogaa, meeziya ammanuwa eraanne qofettaa issi yeletaappe hinkko yeeletawu aattiiddi de’idoy doonan zaari odettiyabata bilaana.
Xuufiya qaratettay meretidinne dicciiddi yiin dumma dumma heeratun /deretettatun/ haasayettiya dumma dumma haasayettida hayyo xaafo bilati shiiqettidi xaafettiyogaa doommoosappe gam??iis.
Geelladan haasayettida hayyo xaafo bilaa go?ettiyagaa gidiya deretettay issi issi haasayettida hayyo xaafo bilaa go?ettiyode ayssi go’ettiiddi gidiyaakko woykko ay qonccissanawu haggaazettiiddi gidyaakko erees. Oyshettiyodekka hagaa giyogaa woykko hagaa gaana koyyaas giidikka qonccissana danddayees. Hara guussan doonan zaari odettiya bilata laalana woykko miccana giyogaa.
Dumma dumma doonan zaari odettiyabata bilati dumma dumma wodiyan haasayettiiddi, koyro kochchooro haasayettido wodiya milatiya kiitaa oyqqidi merinawu takkoosona gaanawu danddayettenna. Gidoppe attin, haasayettida hayyo xaafo bilay deretettaa duussaa meezee, qofettaa xekkay, haraykkaa lameetaara laamettana danddayiyaaba.
Xaaxi waaxin hagaa qaalaawa gidiya doonan zaari odettiya bilaa shiishshidi laaliyogaanne I ba garssan oyqqido kumetta kiitaa qoncce oottidi geelladan qoncce gididi beettibeenna asatussikka gido hara imatta asata bessiyogee koshshiyaaba.
Haasayettida hayyo bilaa shiishshanaappe kasetidi ha kaalliya yohota pilgganawu koshshees.
Koyro kochchooroy shiiqida Doonan zaari odettiya bilay oogee? Giyageenne ooni shiishshii? Giyagee koyro denddiya yoho. Geelladan xanna?iyagee xanna?anawu denddiyoy A wogaa gidikko I yelettidi diccidoogaa gidiyogaadan daro xubbiyaabati gayttana danddayoosona. Yohuwan qassi xanna?iyaagee xanna?anawu denddido wogay aagaa gidenna hanotan oosettiya doonan zaari odettiya bilaa shiishshettaynne laalettay kawushsha gidenna. Yarshshuwa qanxxisiyaaba.
Doonan zaari odettiya bilaa shiishshiyo oosuwan hashetiya asi shooqaawaa geetettees. Shooqaaway shooruwappe biidi biittaa xaaxi waaxidaagaa biittaappe kareera (kare biittan) doonan zaari odettiya bilaa shiishshananne xanna?ana danddayettees.
Shoqaaway biron doommiyaagaa gidanawu danddayees. Hagaa mala shooqaaway era yesuwaa baggaara xeelliyode amarida malaatiyaageenne akeekay de?iyogaa gididi yayyiyo, mammottiyo hanotay an beettiyo ura gaanawu danddayettees.
Haray bekkaare shooqaawaa giyoogaa qommo gidishin gidiya meezeenne eray de’iyoogaa. Hagaa mala shooqaaway dariya baggi  kare biittan xanna?iyagaa. Biron doometta xekkan de?iya shooqaaway hara biitti baada xanna?ana giikko assi deexxees.Naa”antto xekkan erttana bessiya allaallee shiiqiya doonan zaari odettiyabata bilay awugaa qommokkonne maacana koshshees. Hegaa giishin issi shooqaaway issi doonan zaari odettiyabata bilaa qommuwa dooridinne shiishahidi xanna?ana danddayees.
Heezzantto xekkan doonan zaari odettiya bilaa shiishshanawu nuuni erana bessiyaabay awudenne awan giyogaa erana bessees. Hegaa giishiin doonan zaari odettiyabata bilaa attamettidanne attamettibeenna dumma dumma maxaafatuppe gaazexatuppenne h.h.m demmana danddayettees. Xaaxi waaxin doonan zaari odettiya bilaa shiishshananne xanna?ana danddayiya uri doonan zaari odettiya bila xuufiyaappekka gido asaa doonaapee haasayettishin demmana nne shiishshana danddayees.
Shooqaawaa oosuwaappe koyroy kuhshettidi giigiyogaa. Ha giigettay dumma dumma ginaara xeelettana danddayees. Koyroy buzo giiguwa, naa??anttoy ikkonoome giiguwa, h.h.m. doonan zaari odettiya bilaa shiishshiyo hillaa bollan dumma shiishshiyo buqurata go?ettiyogee gaddadissiyaaba. Shiishshiyo buqurata giishin cenggurssaa duuqqiyogaanne haraatakka gidana danddayees.
Issi doonan zaari odettiya bilaa shiishshiyaagaappe naagettiyabati naaqaashaa immiyagaa dooruwa bollan naagettiyoogaa, doonan zaari odettiya bilaa shiishshiyo heeraa milatiyoogaa, bilaa era oosuwa keehippe naagettidi xeelliyoogaa Doonan zaari odettiyabata bilaa shiishoy shiishshiya izaawadan dumman dumma metoti gakkana danddayoosona. Hegeetuppe waanna( bayra) metota geetetti erettiyaageeti ikkonoome metuwa, toga metuwa, wogaa kamettaa (kamuwa) nne  sheniya xayuwa geetettidi erettoosona.
Doonan zaari odettiya bilay shiiqi simmin kaalliya oosoy shiiqida doonan zaari odettiya bilaa meran meran wottidi xaafidi attamissiyoogaa gidana danddayees. Hagaappe aadhdhiyaagaa qassi shiiqida doonan zaari odettiya bilaa dumma dumma halchchotu maaran leemisuwaassi deretettaa wogaa, ammanuwa h.h.milatiyaageetu maaran laaliyoogee koshshiyaba gidanawu danddayees. Laaliiddi qassi keehin naagettid gidana desssees.
Issi haysiya woykko issi ooso danttuwa kanchchiya ekkidi issi deretettaa doonan zaari odettiya bilaa go?aa laaliyogee danddayettenna allaalle. Doonan zaari odettiya bilaa laaliyo woykko micciyo wode issi issi haasayettida hayyo xaafo bilaa koyruwan meran meran wottiyoogee bessiyaba. Ubbaakka meran meran wotti simmin issuwa issuwa naagetuwan laaliyoogaa koshshees.
Kuushsha Oyshaa
Bonchchettida haaho loohanchchatoo, ha shemppuwa qofa akeekidoogaa boxooxissanawu kaalliya oyshata loyti qoppidi zaarite. 
1. Doonan zaari odettiyabata shiishshiyo ogeta qonccissite. 
_____________________________________________________________________________________________________________________________________________
2. Doonan zaari odettiyabata waatidi laaliyakko woykko micciyakko bessite.
___________________________________________________________________
3. Doonan zaari odettiyabata shiishshanawu denddanaappe kasetidi eranawu bessiya yohota   
    qonccissite.
______________________________________________________________________________________________________________________________________________________

4. Doonan zaari odettiyabata shiishshiya uraappe naagettiyabata qonccissite 
____________________________________________________________________________________________________________________________________________

5. Doonan zaari odettiyabata shiishshiyo polo buussan gakkiya metota yootite.
______________________________________________________________________________________________________________________________________________
          Xombbe maxaafata

AsfaaZarihuna(1992)Yesenetsihufmeseretawuyan.Addisaaba,nigiddimaattemiyaadirijjit
Azezepekaada(1991)yesinekalmemeriyaa.Addisaaba,Alffaaaatamiwoochch.
Bezzaabbi milkkiyaasa (2001 M.L) Tammantta kifiliya tamaariya maxaafaa Wolaytta 	Sooddo.
Bukenay A. (ed. 1994. Understanding oral literature
Dundes, A (ed) 1965. The study of Folklore
Fernegan, R. 1970. Oral Literature in Africa 
   G.Harropandco.,Ltd.1949),p.268.
GabreDaraja (1996) Tegbaaraawiiyetsihifetmastemariya, Addisaaba, Nigdimaattemiyaabeet.
Geeshsha mayiraami amaaratto moojuliya 1993 M.L
Genres of Folklore by Dundes (1965, 1-3)
Inddiraasa Inddaala (2005 M.L) Bila Xifatiyawu Kanebata, Wolaytta Sooddo: Wolaytta    	Sooddo yunbburshshiya
MatthewusaBirahana (2009) FundamentalsofLiterature,Alpha PrintersPLC.
Paltta Irbbiqonne Indiraasa Inddaalla (2006) M.L: Wolyttatto Doonaa Hayyo Xaafo Bilaa 	Woshettaa: Wolaytta Sooddo
William Hudson.Anintroductiontothestudyofliterature (London: George
    Wolaytta sooddo yumbburshshiya W/D/T/k/tamaarissyo moojuliaya 2005 M.L
Xaalaachcho Geetaachcha (1998) Wolaytta Haysiya (wolaytta tale) Adis ababa: Addi saaba 	yunbburshshiya attamo keettaa
Zerihuuna Asfawu (1992). Yesine tshuf meseretaawiyan: Addisaabaa Nigdi maattemiya beet

Gilooseeriya/ Qaalatu Birshshetta
Woqa                                                                                                                                         ???                                                                                               
Qottaa                                                                                          ???                                                                                                                                             Nashuwa                                                                                                                                   ????                                                                                                                        
Shiishiyoogaa                                                                                                                         ?????                                                                                                                                      Laaliyoogaa                                                                                                                          ?????                                                                                                                                                                                                                                                                              
Haasayettida hayyo xaafo bilaa                                                        ??-??                                                                                                           Deretettaa                                                                                                                            ??????                                                                                                                                          
Haasaya bilaa                                                                                                                        ???                                                                                                                                    
Nenetto bilaa                                                                                                                        ????                                                                                                                                      
Milatisso bilaa                                                                                                                      ?????                                                                                                                                                                                                            
Baceesso bilaa                                                                                                                    ???                                                                                                                                                                                                                    
Xoqqisso bilaa                                                                                                                 ??? ???                                                                                                                                     
Geeddarisso bilaa                                                                                                            ????? ???                                                                                                                               
Laametta bilaa                                                                                                                 ???? ???                                                                                                                                  
Zugiya                                                                                                                               ????                                                                                                                                                
Huluuquwa                                                                                                                        ???                                                                                                                                                
Gishshaa                                                                                                                          ????                                                                                                                                                
Boolima                                                                                                                         ???/ ???                                                                                                                                                 
Tumaanchcha                                                                                                               ?? ????                                                                                                                                           
Yetta cenggurssaa                                                                                                           ??
Opitta (ootta pilggettaa)                                                                                                ?????                                                                                                                            
Opittanchchaa                                                                                                               ????                                                                                                                                         
Naagettuwa                                                                                                                 ????                                                                                                                                                     
Ziba haasayaa                                                                                                             ???? ?????                                                                                                                                      
Siituwa                                                                                                                       ???                                                                                                                                                      
Tumaa                                                                                                                        ????                                                                                                                                                          
Beeraa                                                                                                                             ??                                                                                                                                                               
Denddo qofaa                                                                                                                 ??? ???                                                                                                                                             
Daannatettaa                                                                                                                 ???                                                                                                                                                    
Zilaassaa                                                                                                                       ??                                                                                                                                                       
Kajjeeluwa                                                                                                                     ???                                                                                                                                                     
Danttuwa                                                                                                                        ???                                                                                                                                                    
Sarotettaa                                                                                                                          ?????                                                                                                                                                   
Maachchaa                                                                                                                           ???                                                                                                                                                  
Yaraa                                                                                 ???                                                                                                                                                         Aysuma                                                                                                                                 ??????                                                                                                                                                 
Naqaashaa                                                                                                                                   ???                                                                                                                                               
Hashettuwa                                                                                                                               ????                                                                                                                                             
Haggaazaa                                                                                                                            ??????                                                                                                                                               
Zuppe maaduwa                                                                                                                     ???                                                                                                                                         
Walakkiyoogaa                                                                                                                    ????                                                                                                                                         
Malaataa                                                                                                                            ???                                                                                                                                                     
Issi mala                                                                                                                            ?????                                                                                                                                                    
Gaasuwa                                                                                                                             ????                                                                                                                                                  
Harumaa                                                                                                                             ????                                                                                                                                                   
Buussaa                                                                                                                                 ???                                                                                                                                                       
Yeemuwa                                                                                                                           ?? ????                                                                                                                                                 
Shochchaa                                                                                                                             ??                                                                                                                                                
Bariya                                                                                       ???                                                                                                                                                      Xeeluwa                                                                                            ??????                                                                                                                                                Chii- saynise                                                                                                                        ?-?????                                                                                                                                             
Dureta (aquwa)                                                                                                                      ???                                                                                                                                         
Baase (kane)                                                                                                                          ????                                                                                                                                                
Barkka                                                                                                                                    ???                                                                                                                                                     
Qanllishiya                                                                                                                           ??????                                                                                                                                            
Xooringgiya                                                                                                                      ??? ?????                                                                                                                                            Haysiya                                                                                                                             ???                                                                                                                                                     

Wolaytta paraa sunttaa
1.	Odolchchaa
2.	Tambbo odolchchaa
3.	Baaraa
4.	Worqqa baaraa
5.	Giilo Baaraa
6.	Gaashe baaraa
7.	Qaana baaraa
8.	Daamaa
9.	Genessa daamaa
10. Eessa damaa
11. Maadda daamaa
12. Booreya
13. Santta booreyaa
14. Dagela booreya
15. Gomaraa
16. Shaagaraa
17. Qaacaa
18. Gershshuwaa
19. Naatiraa
20. Silaabiya
21. Xilluwa
22. Waashiya
23. Qaaca wenchchuwa
Wolaytta uutta qommotu sunttaa
1.	Loolinggiya macca
2.	Arkkiya macca
3.	Ciciya macca
4.	Suytiya macca
5.	Arggamaa macca
6.	Lembbuwa macca
7.	Genessaa macca
8.	Agino  macca
9.	Tarssaaqo macca
10. Kataniya macca
11. Genaa Attuma
12. Alagena macca attuma
13. Ankko gena macca attuma
14. Borodaa gena macca attuma
15. TT macca attuma
16. Halllaa macca attuma
17. Holiya macca attuma
18. Palaqiya macca attuma
19. Naqaaqaa macca attuma
20. Godariya macca attuma
21. Mazziya macca attuma
22. Gefettenuwa macca attuma
23. Sutaafiya macca attuma
24. Aaruwa macca attuma
25. Banggaa macca attuma
26. Adinoonaa macca attuma
27. Badaadiya macca attuma
28. Siraariya macca attuma
29. Daauwa macca attuma
30. Dekkuwa (Fequwa) attuma
31. Zinkkiya attuma
32. Wanaadiya attuma
33. Piluwa attuma
34. Xufaa attuma
35. Shalaqumiya attuma
36. Cim”ashiya
Beni wode wolaytta keettaa sunttaa
1.	Zuufaa
2.	Dilima meeshuwa
3.	Meeshuwa
4.	Gulattaa
5.	Buraariya
Wolaytta yetta cenggurssata
1.	Haylanchchiya
2.	Lachchiya
3.	Booladiya
4.	Abooliya
5.	Dim”akkauwa
6.	Nagiriitaa
7.	Zilaassaa
8.	Gereessan
9.	Anddura
10. Cachchaa
11. Gayruwa
12. Tootiya
Wolaytta boynaa qommotu sunttaa/yams/
1.	Gara zuwa
2.	Moliya
3.	Yittiriya
4.	Gazzaa
5.	Xawayiyaa
6.	Piliya
7.	Damiya
8.	Xahi moliya
9.	Shashshiriya
10. Dalkka
11. Ushuushiya
12. Gunkko
13. Akantta
     14. Kawo boyna h.h.m
Wolaytta malddo qommotu sunttaa
1.	Dinkkiya 
2.	Pilluwa
3.	Wogaamuwa
4.	Haruzzuwa
5.	Pasalaa
6.	Dalkka
7.	Zikiriya
8.	Gembbuwa
9.	Wan”akkiya
10.	Geleshshwa
Wolaytta wogaa maayotuppe hadiya qommotu sunttaa
1.	Seeriya
2.	Gutuma
3.	Dungguzaa
Wolaytta gallassatu suntta
1.	Sagga                       Monday                                                         
2.	Ciishsha                   Tuesday                                                      
3.	Woliila                     Wodenesday 
4.	Shaagaa                   Thursday      
5.	Bizzaa                      Fri day     
6.	  Qeeraa                     Saterday     
7.	Woggaa                      Sunday             
Wolaytta Aginatu sunttaa
1.	Gifaataa __________________________ September
2.	Gooluwa __________________________October
3.	Baraataa _________________________ November
4.	Dubbalaa _________________________December 
5.	Shachchaa ________________________ January
6.	Longgiya ___________________________Febuary
7.	Bullaalaa ___________________________March
8.	Gabba ______________________________April
9.	Laabooshaa __________________________ May
10. Guuliya _____________________________June
11. Caljjuwa ____________________________July
12. Kuushshaa _________________________August
13. Nuuco ___________________________
Wolaytta deretettaa (asaa) zaariya /qommuwa shaahuwa
Maallaa xaphon de'iya qommoti 12.
1.	Wolaytta maallaa
2.	Zirggo maallaa 
3.	Gezze maallaa
4.	Qoggo maallaa
5.	Borodda maallaa
6.	Gamo maallaa
7.	Lontto maallaa
8.	Gilo maallaa
9.	Tigire maallaa
10. Mishsha maalla
11. Hayyo maallaa
12. Maaro maallaa
Dogolaa xaphon de'iya 98 zaretuppe/ qommotuppe/
1.	Hiziya 
2.	Hiraytuwa
3.	Maasiriya
4.	Makka
5.	Arggama
6.	Ayraarisuw
7.	Aaddaa
8.	Archchiya
9.	Bubbulaa
10. Komminiya
11. Kalssiya
12. Kawukaa
13. Wosheeshshaa 
14. Wojjuwa
15. Wommigiiraa
16. Wararat
17. Qesggaa
18. Zaatuwa
19. Zaaminiya
20. Zutuma
21. Zanxxala
22. Daara
23. Gudareta
24. Xaata
25. Woshshimianiya 
Wolaytta biittan asay hanno gakkanaashin go??ettiyo bullachcha qommota
             - Oysha bullachchaa     
-	 Labaa bullachchaa
-	 Dahaa bullachchaa
-	Dafaa bullachchaa
-	 Laata bullachchaa
-	Mishechchuwa bullachchaa














Korssiya zuliya 
Korssiya Qommoy :  Haasayettida Hayyo Xaafo Bila Macaraa 
Korssiya paydoy : Woll 312
Wodiya zananay  : 3 saate 
Gayttiyo saate  : 3 saate
Korssiya qonccissuwa 
Ha korsse haasayettida hayyop xaafo bila macara gididi  appe kasetidi yiida korssee baynnaba gidees. Yaatiyo gishshawu haasayettida hayyo xaafo bilaa aybatettaappenne go”aappe doommidi haasayettida hayyo xaafo bilaa qommota be’ana.  Hegaadankka haasayettida hayyo xaafo bilaa shiishshiyoogaanne hegaa qassi laalliyo oosoy oosettees. Ha korssee dariya baggi tamaareta gidinkka asttamaareti daro baggi deretettaa asaa pulttodan go’ettidi eta garssappe dumma dumma haasayettida hayyo xaafo bilata shiishshidi timirtte oosuwan peeshshiyoogaa koyyiyaaba. Ha xaafettida hayyo xaafo bilaa demmanawu gijjidikka dumma dumma xaafetti uttida mishshata, iraadoonetanne odibessata go’ettana danddayettees.   Ha haasayettida hayyo xaafo bila macara geetettidi erettiyaageeti –gereessaa, qan”ishiya, xooringgiya, dumma dumma yettata,zilaassaa, gayruwa h. h. m.  Haageeta ubbata ha qommon de’iya pulttota go’ettidi demmana danddayettees. Ha korssiyan zaaridikka   ziba haasayatanne bila haasayata hegaadankka hayseta aahuwan be’iyo oosoy oosettees. 
  


 Korssiya sintta qofata
Ha korssiya wurssettan tamaareti:
?	Haasayettida hayyo xaafo bilaa aybatettaa birshshananne tamaaro tamaarisso oosuwan eti immiyo haggaazaa qonccissana.
?	Haasayettida hayyo xaafo bilaa go"aa yootana.
?	Haasyettida hayyo xaafo bilaaninne hankko timirtte qommotun de'iya gaytotettaa yiggana.
?	Wolayttatto haasayettida hayyo xaafo bilan pilggetta oosuwa oottanawu baaso era demmana.
?	Ichchshanttappe biidi hosppuntta kifiliya gakkanaashin tamaarissanawu haasayettida hayyo xaafo bilaa dummayidi go'ettana.
?	Ziba haasayaanne bila haasayaa shaakkidi erana.
¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬Koyro shemppuwa 
1. Wolaytta Haasayettida Hayyo Xaafo Bilaa 
1.1	Wolaytta Haasayettida Hayyo Xaafo Bilaa Aybatettaa 	
1.2	Haasayettida  hayyo xaafobilay pulttiyoosaa 
1.3	Wolaytta haasayettida hayyo- xaafo bilaa    eeshshata 
1.4	Haasaya Bilaa 
1.5	Ziba haasayaa  
Naa"anttoshemppuwa 
2. Haasayettida Hayyo Xaafo Bilaa Go"aa  
2.1. Qonccisiyo maaduwa  
2.2. Lahidi kanttanawu maaddiyoogaa 
 2.3. Minttettiyooga 
2.4. Tamaarissiyoogaa 
2.5. Iita oosota woykko meezeta seeranawu (teqqanawu) maaddees 
     Heezzanto  shemppuwa  
3. Haasayettida HayyoXaafo Bila Qommota  
3.1. Doonan  odettiya haasayettida ayyo xaafo bilata                                                          
 3.1.1. Merta biddaa                                                                                                  
 3.1.2. Doonanodettiyataatikiya 
3.1.3. Haysiya 
  3.1.4. Leemisohaasayaa 
       3.1.5. Qan"ishiya   
   3.1.6. Xooringgiya 
       3.1.7. Yootettaa  
       3.1.8. Naachchaakaa'ettaa                               
       3.1.9. Qaaladanttota 
Shemppuwa   oydda  
4. Haasayettida Hayyoxaafo Bilaa shiishshiyoogaanne laaliyoogaa 
4.1. Shooqaawaa (xanna"iyaagaa) oosuwa 
4.2 haasayettida hayyo xaafo bilaai mmiya asata dooriyoogaa 
4.3 haasayettida hayyo xaafo bilaa shiishshiyo buquraa (miishshaa) dooriyoogaa              
4.4. Haasayettida hayyo xaafo bilaa shiishshiyaagaappe aybi naagettii 
4.5 Haasayettida hayyo xaafo bilaa shiishshiyo polo bussan gakkiya metota 
4.6 Haasayettida hayyo xaafo bilaa micciyoogaa (laaliyoogaa 




Xombbe maxaafata 
AsfaaZarihuna(1992)Yesenetsihufmeseretawuyan.Addisaaba,nigiddimaattemiyaadirijjit
Azezepekaada(1991)yesinekalmemeriyaa.Addisaaba,Alffaaaatamiwoochch.
Bezzaabbi milkkiyaasa (2001 M.L) Tammantta kifiliya tamaariya maxaafaa Wolaytta 	Sooddo.
Bukenay A. (ed. 1994. Understanding oral literature
Dundes, A (ed) 1965. The study of Folklore
Fernegan, R. 1970. Oral Literature in Africa 
   G.Harropandco.,Ltd.1949),p.268.
GabreDaraja (1996) Tegbaaraawiiyetsihifetmastemariya, Addisaaba, Nigdimaattemiyaabeet.
Geeshsha mayiraami amaaratto moojuliya 1993 M.L
Genres of Folklore by Dundes (1965, 1-3)
Inddiraasa Inddaala (2005 M.L) Bila Xifatiyawu Kanebata, Wolaytta Sooddo: Wolaytta    	Sooddo yunbburshshiya
MatthewusaBirahana (2009) FundamentalsofLiterature,Alpha PrintersPLC.
Paltta Irbbiqonne Indiraasa Inddaalla (2006) M.L: Wolyttatto Doonaa Hayyo Xaafo Bilaa 	Woshettaa: Wolaytta Sooddo
William Hudson.Anintroductiontothestudyofliterature (London: George
    Wolaytta sooddo yumbburshshiya W/D/T/k/tamaarissyo moojuliaya 2005 M.L
Xaalaachcho Geetaachcha (1998) Wolaytta Haysiya (wolaytta tale) Adis ababa: Addi saaba 	yunbburshshiya attamo keettaa
Zerihuuna Asfawu (1992). Yesine tshuf meseretaawiyan: Addisaabaa Nigdi maattemiya beet


