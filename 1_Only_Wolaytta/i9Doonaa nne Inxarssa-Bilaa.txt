Wolaytta Sooddo Yuumberesttiyan
Wolayttatto  Doonaa Dipparttimnenttiyan
Doonaa nne Inxarssa-Bilaa Geluwaa
(Introduction to Langauge and Linguistics)
Tamaarissiyo Maxaafaa
Giigissidaagee
Abarra Akiliila
Wolayttattuwawu Laammidaagee
Waaru Alimaaya
Kaalli Xeellidaagee
Elaasa Isiyaasa
Ichchashe 2005 M.L.
Sinttaa Kesuwaa
Koyro Shemppuwa	4
1. Doonaa Aybatettaa, Eeshshaanne Doomettaa	4
1.1 Doonaa Aybatettaa	4
1.2.Doonaa Eeshshata	7
 1.2.1. Qaadadan Gayttiyoogaa	8
1.2.2. Seeray De’iyoogaa	8
1.2.3. Birshshettay Diyoogaa	8
1.2.4.  Malaatatu Shiiqotettaa	8
1.2.5. Waattatettaa	8
1.2.6. Wogaa Laataa	9
1.2.7. Tamaariyooba Gidiyoogaa	9
1.2.8. Ooratta Qaalata Medhdhiyoogaa	9
1.2.9.. Gishshatiyogaa	10
1.2.10. Laamettiyoogaa	10
1.2.11. Asummatetaa	10
1.2.12.  Garttiyaa	10
1.2.13. Kumettatettaa	10
1.3. Doonaa Oosota	11
1.3.1. Miishshatettaa Oosuwaa	11
1.3.2. Woppisso Oosouwaa	11
1.3.3. Erissiyo/ Gishshatiyo Oosuwaa	11
1.3.4. Issippe Gattiyoogaa	11
1.3.5. Buzo Oosuwa	11
1.3.6. Oysha Oosuwaa	11
1.3.7. Alleeqo Oosuwaa	11
1.4. Doonaa Doomettaa / Yiidosaa	15
1.4.1. Xoossa Ooso	15
1.4.2. Odo Taarikiyaa /Meretaabaa Oduwaa  Hinddu	15
1.4.3. Geeshsha Maxaafaa	16
1.4.4. Lodda – Laamiyaawata	17
1.4.5. Kane Qofaa	17
1.4.6. Medosatu Bolli Oottido Malibe’ota	18
1.4.7. Lodda Laamiyaawatu Waanna Waanna Malata	19
1.4.8. Doonaanne Qofaa (Language and Thought)	21
Na’’anto shempuwa	23
Doonaa Meezetiyogaanne Doonaa Tamaariyogaa	23
2.1.1. Doonaa Meezetiygaa	23
2.1.1.1 Doonaa Meeziyaa Denddo Qofata	23
2..1..2  Doonaa Pogido Doonaa Meeziyanne Guugge Hanotata	35
2. 2. Doonaa Tamaaruwaa	36
Hezzanto Shempuwa	39
3.1.  Doonaa Pogido Doonaa Tamaarissiyogaa	39
Oyddantto  Shemppuwaa	54
4. Inxxarssa-Bilaa (Linguistics)	54
4.1. Aybatettaa	54
4.2.  Cenggurssa-bilaa	63
4.2.1.  Cenggurssa-bilaa Aybatettaa	63
4.2.2. Cenggurssa-bilaa Macarata	63
4.2.3. Nabbabo Cenggurssa-bilaa	63
Ichashanto Shemppuwa	71
5. Siilabiliyaa Aybatettaa.	71
Gilooseriyaa (Qaalatu birshshettaa)	76
Biibiloogiraafiyaa (Bibliography)	74





















Koyro Shemppuwa
Doonaa Aybatettaa, Eeshshaanne Doomettaa
Halchchuwa: Ha timirttiyappe simmin tamaareti:
?	doonaa aybatettaa yooti gelissoosona
?	doonaa kane eeshshata qonccissoosona
?	doonaa oosota birshidi yootoosona
?	doonaa asay asaara gayttiyo hara hiillatuppe dummayiya eeshshata yootoosona
?	doonaa doomettaa xeelliyagan imettida qofata shaakkidi eroosona
?	doonaanne qofaa xeelliyagan imettida qonccissota akeekoosona
?	doonaa tamaariyogaanne meezetiyogaa xelliyagan imettida qofata akeekoosona

Doonaa Aybatettaa

Issibawu de’iya garssa aybatetta, eeshshaanne h.h.m pilgganawu denddiya urawu koyro allaallee he pilggiyobaa aybatettaa loyttidi eriyogaa. Hegaadankka doonaabaa xanna’iyo wode  A aybatettaa kaseyiyogee bessiyabaa. Ha timirtte shaahoy doonaa aybatettaa oychchiyaa huuphe yohuwan shiiqidoy hegaa gishshataassa.Hara baggaara qassi issi qofaa, allaalliya, hanotaa h.h.m kuuyyanawu he qofaa, allaalliya woykko  hanotata xeelliyo xeelay woykko ginay dummatettaa medhdhiyabaa. Kuuyettiya allaallee polotikaa, issippetettaa dussaa, asa-kahaa, ammanuwaa h.h.m xeelatu ginan kuuyettees; hegee qassi guuxxin-darin birshshettaa dummatettaa kaalettana danddayees.
Allaalliyaa haakkidi woykko matattidi xeelliyo wode, kuushshan qonccissana koyido allaalliyappe dummatana danddayees.Doonaa kuushshaa xeelliyagankka hegaadan ammanuwaa, issippettaa duussaa saynissiyaa, inxxarssa-bilaa woykko lingustikisiyaa, asa kaha, h.h.m ginan amarida dummatettati doosona.
Dooni aybee? giidi oychchin daro asay «dooni gayttiyo miishsha» giidi zaariyogee meezetidoba. «Gayttiyoba» giya qaalay xaaxi-waaxin doonaa go’aa malaatiyaba giddikkonne, doonaa eranchchati «gayttiyo miishsha »  giya kuushshay kalissenna goosona. Gaasoykka asi doonan gayttiyaba gidikkonne asay gaytotettaa oottiyoy «doona xalaalaana » gidenna.
Hara baggaara qassi medosatinne kafoti ubbay issoy issuwaara gayttoosona; tiraafiike malaatati, ammano malaatatinne komppiitere giddon de’iya malaatati (Icons) ubbay gattiya miishsha gidiyogaa akeekiyode nuuni «doona »  giidi mucuridi kessido allaalliyara dabuluuqettees.
«Gayttiyogaa» giya qaalay qofaa aattiyonne ekkiyo seeraa woykko miishshaa gaana daddayettees. Asi qim’’otiyogan, bollaa qaattan, misiliyaaninne doonappe dumma gidida hara beettiya malaatatun woykko siyettiya cenggurssatun qofaa aattanawunne ekkanawu danddayettiyo gishshawu «gattiyogaa »   doona xallaara qurayinnyana bessenna. Hara baggaara qassi asaa naati «doona »  gidenna hara gayttiyo miishshatun ba qofaa aattana danddayoosona giikkonne hara gayttiyo miishshati aattana danddayiyo qofay qanttanne amara gidiyo gishshawu doonaagaadan aahonne undduwaalo kiitaa aattiyo giday etawu ashshees. Hegaa gishshawu dooni «gayttiyo miishsha»  yaagiya kuushshay doonaa hara «gayttiyo miishsha qommotuppe»  dummayenna gishshawu aliyanne giiga birshshetta giidi ekkanawu waayissees.

Ha qommoora nuuni oychchido qofaa Ingiliizettuwan “what is Language” nne “what is a language” giidi oychchana danddayoos. Ha naa’’u oyshati dumma dumma xekkan de’’iya doonaa oychchoosona. Koyro oyshay «aaho»  ; naa’’anttoogee qassi «xuntta»   gidida doonaa kuushshaa oychchoosona. 
Gidoppe attin «aaho»  nne  «xuntta»  doonaa kuushshaassi Wolayttattuwan dumma qaali baawa. Shin paranjjattuwan, xaalettuwaninne Isppaanettuwan ha oyshata tillan bessiya qaalati de’oosona. 
Paranjjattoy ’langage’ giyogee doonaa xaaxi-waaxidi oyqqiya qaala. Ha sohuwan gaytettawu maaddiya tiraafike malaatata, ammanuwawu go’iya malaatata, komppiitere aykonetanne hisaabiya oosuwawu maadettiyo malaatata ubbaa xaaxi waaxees. Hagee xaalettuwan 'linguagio', Isppaanettuwan qassi 'lenguaje' geetettees.
Yaatiyo gishshawu ha doonatun de’iya naa’u qaalati «dooni aybee»   giya oyshawu naa’u dumma dumma kuushata immana danddayiyogaa bessoosona. Aahuwan gaytotettawu maaddiyabata ubbaa shiishshi oyqqees. Medosatikka amara xekkan gaytotettaa oottana danddayiyogee erettidabaa. Xunttan xeelliyo wode qassi asa na’a xalaalay go’ettiyo inxxarssappe pulttiyaba xalaalaa giyogaa. Hegaa gishshawu doonaa eeshshay «asumma»  giyogee aahuwaa gidennan xuntta kuushsha gidiyogee qoncce. Hagaappe kaallidi doonaa aybatettaa xeelliyagan eranchchati immido hayyo qonccissota be’ana.
1.	Yoonaasa Adimaasu Do’uwa 
Dooni qaadadan merettida malaatatu woykko qaalatu shiiqo gidishin ha malaatati haasayiya asay maayidonne akeekiyo meeziya maaran kiitaa aattanawu maaran mankkan dadettidaageeta.
2.	Baayye Yimaama
Doonay qofaa aattiyo miishsha gidikkonne qofaa aattiyoy qassi qofa-qashuwana qidikko, doonay qofa-qasho giyogaa.

3.	Yoonaasa Adimaasu Do’uwa
Dooni eeshsha, dooni salo imota, dooni xoossa wolqqa.
4.	Waalas L. Cheefa
Doonay birshshetta alamiyanne cenggurssa alamiyaa undduwaalo hanotan dabboyiya seera.
5.	Chaariless F.Hookeeta
Doonay undduwaalo gidida meezetu seeraa. Ha seeray muumeera ichchashu gita seeratun shaakettana danddayees; hegeetuppe heezzay ano, naa’ay qassi macara.
•	Heezzu ano Seerati:
5.1	Haasaya wogaa (grammatical) seeraa – gunddulatunne eti ziiriyan uttiyo maaraa gootaraa.
5.2	Cenggurssa xinaate (phonological) seeraa – cenggurssatunne eti ziiriyan uttiyo maaraa gootaraa.
5.3	Gunddu-cenggu (gundula-cenggurssa) (morpho phonemic) seeraa-haasaya wogaanne cenggurssa seeraa issippe gatti oyqqida wogaa.
•	Naa’u Macara Seerati:
5.4	Birshettaa seeraa-dumma dumma gunddulata, eta waattaa nne eti maaran ziiriya naagidi dumma dumma yohotuuranne hanotatuura uttiyo hanotaa bessiyagaa.
5.5	Cenggurssa (Malaata) seeraa-haasayiya uraa doonaappe kiyiya pitaleti kayaa naagidi cenggurssa beetawu laamettidi eziggiya uraakko gakkiyo hanotaa.

6. Noomi Choomiska
Doonay erettida qooday de’iyo yaratinne erettida zananay de’iyo qofa-qashotu shiiqo.
Hagaappe qommoora imettida qonccissoti daroti matattiyageetanne malatiyageeta; giyogeenne mule gayttennaba woykko phalqqettiyaba gidokkona. Ubba issoy issuwaa kaafiyageetanne issippe buraatettiyakko doonawu polo kuushshaa beetissana danddayiyaageeta.
Ane kaallidi doonaa xuntta kuushshaa, giyogeenne asay doonaa xeelliyagan immido beni wode kuushshatuppe heezzata be’oos.
1.	Dooni muleera asumma gididaagaa, mereta era giddennaagaanne wudidi medhdhido malaatatun go’ettidi qofata, hulluuqotanne koshshata aattiyo hiilla. (Sapira 1921:8 Liyansi 1981:3 xaqqasidoogaa).
Ha kuushshaa giddon:
•	muleera asumma (purely human)
•	mereta era giddenna (non-instinctive)
•	qofata aattiyobaa (communicating ideas) giyageeti ayfe qofata gidishin «asumma»   giyagee doonay xuntta ginan haggaaziyaba gidiyogaa malaatees.
 Doonay bari oonatettan «asumma»   bari eeshshan «mereta era gidenna»   bari oosuwan «qofata,hulluuqotanne koshshata aattiyo»  miishsha
2.	Doonay issippetettaa duussaa citay hashetiyo qaadadan merettiya cenggurssa malaatatu seeraa .(Biloch  nne Tiragara 1942:5 Liyon 1981:4 xaqqasidoogaa).
Ha kuushshay qommoogaara «malaatata»   giya qaalan issi mala-ppe attin dumma dumma allaalleta oyqiis.
•	Issippetettaa duussaa citay hashetiyogaa 
•	qaadadan merettiyagaa
•	cenggurssa malaataa giyageeti ayfe yohota
«Issippetettaa duussaa citay hashetiyogaa» giyagee doonay issippetettaa duussawu maaddiyogaa bessees «Qaadadan merettiyagaa» giyagee haasayiya uray go’ettiyo cenggurssa malaatay wudidinne qoppidi medhdhidobaa gidennaagaa bessees; qassi «cenggurssabaa» giyagee dooni muleera haasaya woykko inxxarssabaa gidiyogaa bessiya qonccisso.Hagaa goddon gaytotettay zokkissuwanappe attin qoncciyan odettibeenna.
3.	Asay Meeziyan, qofan, inxxarssaaninne qaadadan merettida malaatatun go’ettidi issoy issuwaara gayttiyonne issippe oottiyo ooso soho. (Hola 1968:15 Liyans 1981:4 xaqqasidoogaa)
Ha kuushshaa giddon:
•	dooni asabaa
•	gaytotettaynne issippe oosoy (interaction) dumma dumma xeesettidosona.
•	Inxxarssaba gidiyogaa xalla gidennan wozanaba gidiyogee odettiis. (kiittiyabinne ekkiyabi de’ees). 
•	«Ooso soho» giyagee doonay issi heeran de’iyaa asaa wogaa yuushuwan haggaaziyaba gidiyogaa bessees.
•	cenggurssa malaatati qaadadan merettiyogee 
•	wogaanne asa kahaa beeray qonccido «meezee» (habit) ha kuushshaa giddon de’ees. 

1.2. Doonaa Eeshshata
Hagaappe kase doonaa aybatettaa xeelliyagan naa’u dumma dumma kuushata aahuwaaninne xunttan kuuyyana danddayiyogaa be’ida. Ha shaahuwaanikka doonaa eeshshata be’anawu naa’antto ginnan de’iyanneasa na’a xallawu maaddiya kuushshaa kane oottidi denddana. Hegaani doonaa eeshshata giyoogeeti hagaappe kaalliyaageeta.
Qaadadan Gayttiyogaa
Qaadadan gayttiyoogee qottaanne birshshettaa (form & meaning) woykko malaataanne kiita (signal & message) giddon de’iyaa  dabbotaa. Hegaa giyoogee qaalaa (malaataa woykko qottaa) nne qaalay gishshatiyo yohuwaa (birshshettaa 
woykko kiitaa) giddon de’iyaa dabbotay qaadadan gayttidaba gidiyoogaa qonccissees.Qottaa oykkidi woykko xeellidi abirshshttaa woykko kiitaa malanawu danddayettenna.Hegaadankka birshshettaa woykko kiitaa oykkidi woykko xeellidi a qottay hagaa mala gaanawu danddayettenna.Leemisuwawu  «oydiyaa» giyo qottawunne ha qottay gishshatiyo yohuwawu de’iyaa dabbotay qaadadan gayttidabaappe attin zaretetti baawa. Issi issi hanotan, Cenggurssa duuqo geetettiyaa qaalati leemisuwawu kalttaa, shorrayees, qorphphayees, corrayees - - - - giyo qaalati hanotaara woykko oosuwaara sitta dabbotay de’iyoba malatikkonne amarida doonatun eta paydoy keehi guutta.Keehi dariya qooday de’iyo qaalati qaadadan merettidaageeta.Qaadadan merettiyogee dumma dumma linggusttike qottay de’iyo qaalata eta peeshshaadaaninne eta geluwaadan dumma dumma qofatuyyo, yohotuyyonne hanotatuyyo go’ettananwu danddayissees.
Seeray De’iyogaa
Doonaa giddon de’iya cenggurssati, gunddulatinne qaalati issibaa aattanawu ooninne coo bawu milataadan haasayiyoobaa woykko medhdhiyoobaa gidokkona.seeray woykko higgee dees. Ha seeray haasayiya asay ammanidi maayettidoogaa gidishin he doonan qonccissiyo yoho ubbay maraa mankkaa naagidi qoncciyoogaa bessees. Hegee baynnaakko gaytotettay barchcheyana.
Birshshettay Diyogaa
Doonan qonccissiyoba ubbawu birshsheti woykko kiiti de’iyoogaa bessees.Haasayiya (xaafiya) uray aattiyoobaa eziggiya (nabbabiya) uray birshshana danddayiyoogaa bessees.Hegee xayikko gaytotettay qaxettiis woykko xubettiis.Yaatiyo gishshawu doonaa seeraa naagidi giigissidi aattiyobawu birshshettay dees.
Malaatatu Shiiqotettaa
Dooni malaatatu shiiqo giyoogee issi issi cenggurssawukka qaalawukka gishshatiya malaatay (symbol) dees giyoogaa. Issi issi qaalay woykko graamere qottay  heeran de’iya alamiyaara gayttida issi izaawa, hanotaa woykko injiyaassi gishshatiyogaa malaatees.
Waattatettaa
Hagee doonawu de’iya naa’u xekka gayyiyaa bessees. Cenggurssaa nne cenggurssatu waattaa. Hagee medoosati gayttiyo wogan baynna eeshsha.Waattatettaa eeshshay de’iyo gishshawu amarida cenggurssatun shaynna waattata medhdhana danddayoos. Giyoogeenne keehi guutta haasaya cenggurssatun keehi cora qaalatanne paca qofa-qashota medhdhana danddayettees.
Wogaa Laataa
Ha eeshshay doonaa meezetiyoogaa xeellees. Doonaa meezetiyo (tamaariyo) meezee zerettan laatettiyo eeshshay de’ees.Hegaa giyoogee doonay zerettan laatettiya yeleta ogiyan meezetiyoba giyoogaa gidennan  issi zerettaappe /yeletaappe/ hara zerettawu /yeletawu/ wogaadan  laatettiyo eeshshay de’ees. Lssi so asay bar na’aassi bar wogaa, meeziyaanne duussa maraa laatissiyoogaadan doonaakka laatissees; meezeyees giyoogaa.Hegee haniyoy na’ay he doonaa haasayiyaa asaa giddon dicciyo wode. Na’ay bantta so asaappe dumma dumma doonaa haasayiyaa deriyaa giddon diccikko he bar diccido heera asaa doonaa meezetees. He wode dooni wogan laatettees gaanawu danddayettenna.
Luxanawu danddayiyoba
Qommoora 6tta payduwan be’idoogaadan doonay yeletan woykko suuttan laatettiyaba gidenna. Dicciyo heeraappe ekkiyoba. Ha eeshshay dooni timirtten beettiyaaba woykko tamaariyooba gidiyoogaa bessees. Ha eeshshay doonaa medoosati gayttiyo miishshaappe keehi dummayees. Wogaa laatan tamaarana woykko meezetana danddayiyoy nu doonaa pogido doona.Gidikkonne asa na’ihanotaadan doonaa pogido doonaappe kareera hara doonatakka erana danddayees.Hegee timirttiyan woykko meeziyan beettiyabaa.Hagaappe dooni tamaariyooba woykko timirtten beettiyaba gidiyoogaa akeekoos.
Ooratta Qaalata Medhdhiyogaa
Ha eeshshay qassi doonaa gaytotettaa seeray wodiyan wodiyan ooratta malaatata woykko qofa-qashota medhdhanawunne birshshanwu danddayissees. Hegaa giyogee asay bar doonaa giddon de’iya qaalatun go’ettidi kase siyi erennanne go’etti erenna ootatta qofa-qashota medhdhidi gayttana danddayees. Issi qofaa qonccissana danddayettiyoy ubbatoo issi qofa-qasho xallaana gidenna. Issi qofaa keehi cora dumma dumma qofa-qashotun qonccissanawu danddayettees. Ha qofa-qashoti qassi kase giigi uttidaageetanne xanna’eettidaageeta gidokkona.hanotay merettiyode he doonaa haasayiyaa izaawu dumma dumma qonccissota go’ettidi medhdhiyoogeeta. Hegaadankka doonaa meezetiiddi de’iya yiirati meezetanawu warettiidi dumma dumma cenggurssatanne qaalata medhdhoosona.Leemisuwaassi ‘timirttiya’ gaanawu “timiittiya” masttiqaa gaanawu “mattikaa” giya qaalata medhdhoosona.yiiratubariya xekkaadan dumma dumma qottay de’iyoo qaalati merettana danddayoosona. Waannabay yiirati erettida qaalaa xeesana xayikkonne hegaa qonccissana danddayiyaa miire /lagge qaalaa medhdhoosona.
Gishshatiyogaa
Asa na’i haasayiyode sohuwaa ginan bar matan de’iya miishsha woykko hanota xalla gidennan haahuwagaa, wodiyaa ginankka ha’iigaa xalla gidennan aadhdhidaagaanne sinttanaagaa hegaadankka sheefa hulluuquwaa qonccissana danddayaes.
Laamettiyogaa
Haasayiya asaa giddoni laamee de’aappe sinttan doonay laamettees.Issi qaalay bar birshshettaa aggidi (laammidi) hara birshshettaa oyqqana danddayees.leemisuwau haggaazaay beni wode wolqqaamaassi oottiyogaa giyoogaa shin ha wodiyan bawu imettida ayi allaallenne poliyoogaa giyoogaa.
Asummatetaa
Doonaayyo asumma eeshshay dees giyoogee asa naatu xallay gayttanawu maaddees giyoogaa.Inxxarssappe pulttiyanne malaataawa gidida doonaan go’’ettiyay asaa naatuppe attin hara medoosi baynnaagaa xinaatee boxooxissiis. Leemisuwawu “beqeqen” (parot) giyo kafiyaa asi giidobaa eziggada zaaranawu malaasu shin baappe medhdhada asaara haasayana danddayabeykku.
Garttiyaa
Issi doonay hara doonaappe tekinooloojje pinuwaa, goossaa, shoorotettaa, zal’’iyaa h.h.m gaasotun qaalaa, qonccissuwaa h.h.m  garxxana danddayees. Nu alamiyan de’iyaadoonati ubbaykka issoy issuwappe garxxerettidosona.Hegaa baggaara geeshsha dooni nu alamiyan baawa.
Kumettatettaa
Dooni kumetta giyoogee ayi doonikka haasayiya asaa qofaa, koshshaanne wogaa qonccissiyo gidaara de’eesgiyoogaa.Doona ubbi ba deriya wogaanne meeziya qonccissiyo ginan lagge.yaatiyo gishshawu ha eeshshaa baggaara guuttawoy gita giyo dooni baawa. Issi issi doonay bana danddayidi kumetta seeraa oyqqiis.Hagaa gishshawu ooninne ba heeraabaa akeekidobaa bamalawu aattanawu gidiyaagaa keena qaalatinne seeray de’ees.
Hara baggaaea issi doonay bawu akeekibeynnabaa, duussamaaran erettenna dendo qofaa, haasayiyaa deriyaa giddon woraajjibeynnabaa qonccissana danddayenna.Hegaa gaasuwan diccibeynna gaanawu danddayettenna.Leemisuwawu Inggilizettoy salo tekinooloojjiyabaa qonccissin wolayttattoy qonccissana daanddayennaagee a paca giissenna.Gaasoykka Inggilizettoy bar huuphen hachchi ichchashu xeetu layttappe kase salobaa qonccissana danddayenna.
Doonatu eeshshaadan eta haggaazaykka (oosoyikka) dumma dumma.Doonaa oosotuppe amaridaageeti hagaappe kaalliyaageeta.
1.3. Doonaa Oosota
Miishshatettaa Oosuwaa
Doonay issibay polettanaadan woykko hananaadan koyyiyo wode nu go’ettiyo miishsha. Leemisuwawu, “Neeni oottido danuwaa gaasuwan ne bolli 10 layttay pirddettiis” giyoogee he izaawu bolli sinttapp issibay hananaadan woykko amarida layttawu I qashettanaadan giddiya haasaya Ha oosoy miishshatettaa ooso getettees.
Woppisso Oosouwaa
Ha oosuwaa qommoogaappe dummayanawu keehi waayissiyaba milatees. Gidikkonne qommoogaadan sinttappe hananabaa woykko polettanabaa yootiyogaa xalla gidennan izaawaa wozanaa woppissanwukka doonan go”ettiyogaa bessee.Hegaa giyooge doonawu woppissiyo eeshshay dees. 
Leemisuwau qommoora de’iya qofa-qashuwaa gaasuwan so”u giya izaawa woppissanawu yaaagana danddayoos.“Ne qasho keettan de’iyo wodetun lo”o kandduwabessikko 10 laytta  kumennan_ layttan birshshettana danddayaasa”. Yaagikko a hidootay guuttaa aacanawu; a wozanaykka woppanawu danddayees.
Erissiyo/ Gishshatiyo Oosuwaa
Issibaa yootanawu, qaagidi odanawu, era aattanawu, h.h.m go’ettiyo miishsha.Haasayiya uray bawu akeekidobaa ba xeeluwaatto aattiyo miishsha.
Issippe Gattiyogaa
Asa giddon de’iya dabbotaa /gaytotteta bessiyaba giddiiddi dabbota medhdhanawukka maaddees.Hara guussan asaa giddon de’ya issippetettaynne gaytotettaa ogee dooya takkanaadan oottiyaaba.Asaara erettanawu, haasayanawu woykko gaytotettaa medhdhanawu go’ettiyo baa.
Buzo Oosuwa
Ha oosoy haasayiya uray qoppiyo qofaa, awu siyettiyabaa, A ammanuwaanne A eeshshaa qonccissanawu danddayissees.Hara guussan haasayiya uraa oonatetta bessiyaba. 
Oysha Oosuwaa
Hagee heeraabaa, alamiyaabaanne yohotubaa h.h.m eranawu go’ettiyo oge.Darotoo oysha meran shiiqeesinne zaaruwaa koyyees. Hagawu lo”o Leemisoy yiirata.Yiirati be’idoba ubbaa eranawu banttana dichchiyaageeta woykko heera asaa oychchoosona.Zaaruwaakka koyyosona.Hgee doonaayyo oysha ooso.
Alleeqo Oosuwaa
Hagee puula qonccissota ubbaa xaaxi waaxiya ooso. Puulaara de’iya qaalatuuninne qonccissotun go’ettidi yohota kahan misilidi shiishshiyo hanotaa. Leemisuwawu, hayseti, naachchati, medh-xaafoti, danttoti, h.h.m shiiqiyo doona qommo.wolqqaama kaha misiliyaa medhdhiyo abbiyara de’iya qonccissoti hagaa xaphphon shuuyettoosona. 
Qommoora be’ido doonaa oosoti issoy issuwaappe mule shaahettidi dumma dumma de’iyaaba gidokkona.ohettidaageetanne kaafettiyageeta. Hegaa gishshawu hanotaadaaninne koshshiyoogaadan issi qofa-qashuwan dumma dumma oosoy polettana danddayees.

 Gayttiyo hiillata

Gaytotettaa-asaa gidin mehiyaa gidin ba qofaa, ba huulluuquwaa, ba eraa, h.h.m harawu aattin haraykka bana gakkidabaa akeekidi bessiya zaaruwaa immiyo hanotaa.Kiitaa kiittiyo, kiitaa ekkiyonne ekkido kiitawu zaaridi kiitaa woykko zaaruwaa yeddiyo hanotaa.
Hegaa maaran gaytotettaa buussay haratun eziggettiyoogaa,haraatun akkeekettiyoogaa, haraatun ekettiyogaanne zaaruwaa demmiyoogaa gujjees gaanawu danddayettees. Koyro kiitaa aattiya uri kiitaa ekkiya uran eziggettana koshshees.Kiitaa eziggiyogaa xalaaly gidenna.Eziggida uri aadhdhida kiitay woygiyaakko akeekana koshshees.Simmidi bar akeekido kiitaa ekkana (maayyana) bessees.wurssettanqaalan woykko oosuwan woykko kandduwaa laammiyoogan zaaruwaa immana koshshees. Hageetuppe issoy paccikko gidiyaa gaytotettay oosettibeynnaagaa bessees.yaatiyo gishshawu kumetta /polo/ gaytotettay hagaappe kaalliya allaalleta shiishshi oykkees.
1.	Kiittiyagaa – Hagee kiitaa dooridi aattiyaagaa.
2.	Kiitaa – Hagee qassi aadhdhiyaa (kiitettiyaa) allalliyaa.hulluuqo, era h.h.m 
gidanadanddayees. ekkiya (siyiy a) uray akeekanawu danddayiyo allaalle ubbaa.
3.	Ekkiyaagaa – Aadhdhiyaa kiitawu gakkiyoosay daana dessees. siyiyauraa, be’iya uraa woykko nabbabiya uraa gidana danddayees.
4.	Miishshaa – kiitaa aattiyo ogee gaytotettaassi miishsha. Hegeekka ezggiyobaa woykko be’iyobaa gidana danddayees. qaattay, xuufee, haasayay ubbay hagaawu leemiso.
5.	Akeekaa 
6.	Zaari–barssuwaa–kiita hananee hanenee, gakkanee gakkennee giidi mammottiidi aattokko. Kiittiyaa uray bar kiittoogaa kushiyaa zaaridi ekkanawu koyyiyoobi dees hegee zaari-barsso geetettees.
7.	Woqaa – Gaytotettaa oottiyo wodee, Sohoynne hanotay gaytotettaa bolli tilla beeraa bessees. Gaytotettay puranaadan woy purennaadn oottana danddayees. Geetettiyabaa birshshettaakka bochchees /qachchees/. Gaytotettaa miishshay leemisumaassi ‘haasaya’ gidikko qaalatu birshshettay ezggiya uray akeekaadan hanees. Ezggiyagee he qaalaa siyiyo ogee qassi a buzo oonatettaa woykko eeshshaadan hanees. Hegeekka ba kayaan he izaawu de’iyo heeraadan hanees. Hegeekka wogaa, kayyuwaa, ufayssaa milatiya ho’’o hanotata gujjana danddayees.

Gayttiyoobaa - Gaytotettaa oosuwaa polanawu maaddiyaa miishsha ubbaa. Gayttiyo ogeta xaaxi-waaxidi qaalaagaanne chii-qaalaagaa giidi naa’’anshaakkanawu danddayettees. Hegeekka eta eeshshaadan shaakkido shaaho.
Qaalaa gaytetta miishshata giyogeeti haasayaaninne xuufiyan qaalatun go’ettiyageeta.Haasayiyoodekka xaafiyoodekka waanna miishshati qaalata.Chii-qaala gaytettaa miishshata giyoogeeti qassi qaalappe dumma gididi siyettiyaabata /haasaya cenggurssa gidennaageeta/ woykko qaattaanne misiliyaa mala beettiyaabata ubbaa oykkoosona.Chii-qaala gayttiyobaa asa ginan xeellikko nu oottiyo ubbabay gaytotetta meri de’iyoba. Hemetay, somiishshat doorettay, maayoy gittay, huuphe pixoy (dattay) ubbay aattiyo kiitay de’ees.Sinttaa tukkida woykko xumissida uraa be’ikko “kayyottiis” giidi qoppoos. I kayyuwan qohettidogaa A sinttaa xumay nuussi yootiis. Ha kiitaa qonccissiday qaalata gidokkona. Qaalatuppe kare /dumma/ gidida sinttaa hanotay hegaa qonccissiis. Hegaa birshshidi qonccissiyode hagaappe kaalliyageeta demmoos.
•	Misiliyaa, sanxarazhiyaa, charttiyaa, massidobata
•	Sinttaa hanotaa /noocu-giyoogaa, xummissiyoogaa, deemuwaa xoqqunne ziqqi oottiyoogaa, somi’’uwaa tukkiyoogaa, siiriyaa tukkiyoogaa, muxuxiyoogaa woykko menttershshaa oliyoogaa.
•	Bollaa qaattaa-bradhdhiyoogaa, malaatiyoogaa woykko kushiyaa wuxakkiyoogaa, bubbuxuwawu cuuccumiyoogaa, kushiyaa micciyoogaa, lokkomiyoogaa, huuphiyaa buucciyoogaa, huuphiyaa yinggiriyoogaanne qaattiyoogaa h.h.m. 
•	Xeelaa – tishshi ootti xeelliyoogaa, ayifiyaa aatti-aatti yeggiyoogaa, sohuwaara ayfiyaa shoddi ekkiyoogaa woykko dereqqiyoogaa, bollaara xeelliyoogaa, qeexiyan xeelliyoogaa, sa’aa xeelliyoogaa h.h.m
•	Matatettaa-ezggiya uraakko shiiqidi woykko haakkidi eqqiyoogaa woykko uttiyoogaa.
•	Chii-qaala haasaya meraa-cenggurssaa shonggaa xoqqissiyoogaanne ziqqissiyoogaa, dooggiyoogaa, goochchiyoogaa (adussiyoogaa).
•	Co’’aa.hageetuyyo ubbawu gaytotettan eta beeray de’ees. 
•	Gaytotettaa seeraa go’ettiyaageetu ginan asaagaanne mehiyaagaa giidi naa’an shaakkana danddayettees. Asaykka meheekka issoy issuwaara gayttees. Eti gayttiyoo seeraykka qommoora qonccissidobata ubbaa oykkees. Amarida meheti qaala xekkay de’iyoo cenggurssata go’ettiyo gishshawu issi issi asati mehiyaawu doonay dees goosona. Dolfiineti issoy issuwaa xeesoosona geettees. Xaaxiwaaxin asaa gaytotettay cenggurssaagaa, malaataagaanne qaattaa geetettidi heezzawu shaahettiyode medoosatugee gaassi qaattaanne cenggurssaa geetettidi naa’’awu shaahettees.
Qaalaa
                                                             Cenggurssaa     
					         Chii-qaalaa
Asaagaa               Malaataa/ammanuwagaa,wogaagaa, 
          Gayttiyobaa hisaabiyaagaa, h.h.m/
     Qaattaa /Sinttaagaa, kushiyaagaa . . . /
                        Mehetuugaa                         Cenggurssaa /waasuwaa . . . /
               Qaattaa /kiita aattiyaa bollaa qaattaa/

Asay cenggurssan gayttiyo seeray haasayaa. Hegeekka meeziyan beettiyaaba.Mehee cenggurssan gayttiyo seeray qassi issi qommo mehiyaappe yelettiyoogan beettiyaabaa.Issi heeran de’iyaa kanay harasan de’iyaa kanay bocciyoogaadan boccees. Gidoshin assay hegaadan oottenna. Asaa cenggurssa seeray naa’’an shaahettees. Qaalanne chii-qaala getettees.Qaala cenggurssay qaalaatun go’ettidi haasayiyoogaa.Chii-qaala giyoogeeti qassi suyiqettaa, zuuzunttaa, h.h.m bantta peeshshaadan gaytotettawu maaddiyaageeta.
Doonaa oosuwan peeshshiyogaanne doonaa era 
Issi asi’’ kambbaata doonaa erees’’ woykko ’’ kambbaata doonaa haasayees’’ giyoogee woygiyoogee?
A.	Issi uri ba meezetido doonaa ubbatoo woykko yeddiyeddi haasayees. Hegan bar qofaa, koshshaanne hulluuquwaa qonccissees. Hegee izaawu doonan go’ettidoogaa bessiyo gishshawu doonaa oosuwan, peeshshiyoogaa /performance/. Hegaa baggaara dooni issippetettabanne ooson pe’iyaaba. 
B.	Qommoora be’idogan izaawu oosuwan peeshshin aggin doonaa go’ettiyo (haasayiyo woykko xaafiyo) giday de’ees. Heggaa baggaara dooni issi aawu gida /era/ gidiyoo gishshawu buzo.

1.4. Doonaa Doomettaa / Yiidosaa
Doonaa doomettaa yootanawu eranchchati keehi turqquuqidosona.Hegaa ha’ikka aggibeykkona.Aadhdhida ichchashu layttatuuninne uddufun layttatun qoncciya kiyida xinaate oosoti hegawu naqaasha. Issi issi baaxiyawu a huuphe huuphe malay de’ees. Hegaa gaasuwan ha wodiyan doonaa doomettaa xeelliyagan issi boxooxa kuushshi xayikkonne issi issi qofati palanttiidi doosona. Hegeetuppe amaridaageeta kaallidi be’ana.
Xoossa Ooso
Xoossaooso-giyo qofay dooni meretappe bolla gidida wolqqappe beettiis giya qofa; ha qofay lodda-laamiyan ammaniya guutta asati doonay dumma dumma wodiyan dumma heeran doomettenan aggenna giyo malaa ammanenna.Xoossa-ooso giyageeti meretappe bolla wolqqa giyoogee issotu issotuyyo xoossaa giyoogaa.Haraatuyyo qassi eti goynniyo hara xoossa gidanaa danddayees.Ddoonaa coratettaabaa yootiyaa amarida ammanota kaallidi be’ana.
Odo Taarikiyaa /Meretaabaa Oduwaa Hinddu
Hindduu ammanuwan doonaa medhdhidaara kumetta saluwaa medhdhida Biraahima machchiyo Sarasvaato geettees.Hara bagaara qassi ha odoykka dees.Biittawu giddo ginan “alamiya zaafiya” giyo keehi adussay de’ees. Ha zaafee bar wozanan “ta xeeraa saluwaa gattana; ta daashshaa biitta ubbaa mayzzana; mule asaa ta kuwa giddo shiishshana; eti shaahettennaadaaninne laalettennaadan oottana” yaagidi qoppiis. Yaatiyorinkka Biraahimi A otoruwaa be’idi qaxxayanawu  denddiis. A daashshaa qanxerettidi laaliigiis.Hegaappe denddidagan bittan duma dumma doonatinne wogati merettidosona.
Inddaamaane
Hindde biittan bengaali heeran Inddaamaane giyo haruuruwan de’iya asati koyro merettida bitaniyaassinne mishireessi doonaa immiday Puluuga giyo bantta xoossaa giidi ammanoosona. Puluugi immido doonay boojig-yaab geetettees; hachchi gakkanawukka Inddaamaane haruuruwan tohossaaranne tohossa arshsho heeran de’iyaa mayzza asay  he doonaa haasayees giidi ammanoosona. He doonaa ”aaye doonaa” goosona.
Doonay dummatido hanotaakka yootiiddi-koyro bitaniyawu naatu qooday abbiyappe aadhdhido gishshawu keettay ekkenan ixxiis.Puluugi eeniin banttawu koshshiyaa miishshaanne tama ekkidi waatta waatta gididi dumma dumma heerawu laalettidosona.He wodiyan puluugi issuwawu issuwawu dumma dumma dirattuwaa woykko doonaa immiis goosona.


Giriikke
Beni wode zuyes giyo xoossay haariyo wode asa ubbay issi doonan haasayees.Hermes giyo hara xoossay doonaa dummatettaa medhdhiis. Hegaa gaasuwan biittati issoy issuwappe duuxxidosona; shaahettay merettiis; ooshshaykka dariis goosona.
Banttu
Afirkkan waa-saaniyaa giyo baanttu qommo asati koyro issi doonay de’iyogaa ammanoosona.Issi wode hanttaara koshay denddiis. He wode asa ubbi ba siiriyara siirirara gooyiyaabadan barkka haasayiiddi hemettiyogaa doommiis. He wodeppe doommidi dumma dumma doonay merettiis goosona.

Geeshsha Maxaafaa
Xoossa imota giyageetu qofan keehi qonccidi erettiyagee xoossi Addaamessi immido Xoossaa aaro kehatettan dooni doomettiis yaagiya kirssaanetu /ayhudatu/ ammanuwaa. Beettiyabatu saynisee oottido pilggettatti dooni awuppe yiidee giyogaa xallaassi gidennan ha wodiyan cora doonay waanidi de’anawu danddayidee giyagawukka aliya /kalissiya/ qonccisso immokkona. Gidoppe attin narbe seeraa xinaatiyaara gattidi oottido asa kaha pilggettati asa doonay /haasayayi/ anggolle giddon de’iya issi narbe seeraara keehi oyqettidoogaa malaatoosona. He pilggettati daro baggi asaa naati haasayanawu danddayissiya dumma era ekkidi yelettiyogaa tillisoosona./Haaruuba, Toomsonanne Miilera, 2003/. Xoossa imota giyaageetu ammanuwan ha eraa xoossi medhdhidi asassi immidoogaa geeshsha maxaafaa qaalaa ammaniyageeti yootoosona.
Haasayaabaa denttiyo wode haasayan gayttiyogee asa xalli oottiyoabaa.Medoosatunne asaanaatu gaytotettaa dummayiya xon’’a yafaray “haasaya” ubba issi issi hanotatun “haasayaa” “asatettaara” geeddarssiyageeti doosons. Haaruuba do’oy /2003/ Piilip Liberman giyobitaniyaa xaqqassidi yootiyogaatto gidikko asay 
haasayiya mehe; gaasoynne asaa hara mehiyaappe dummayiya “imot”ay" a haasayaa. Haaruuba do’oy xaqqasido Teerens Deeken giyo eranchchay dooni ha plaaneetiyan de’iyaa issi oge xallan beettidabaa gees. 
Hagee ubbay lodda laamiyan ammaniyageeti giyoogaadan dooni asay doatettaappe asatettawu pinnishsin beettidaba gidennaagaa bessanaassa.Eta ammanuwan hachchi daro sha’u laytta giddonkka mehee doona haasyawu; haasaya danddayettawu pinnishin bessiya ayba malaatinne baa.ha’ikka mehee co’’u giuttiis. Ubba dooni baa giidi mintti palamoosona. 
Xoossi asaa bana milatissidi medhdhidoogaa geeshsha maxaafay tamaarissees /Mereta 1:26-37/. He milatoy doonaakka gujjiyogee sirissenna. Addaameenne Heewaana asa gididi duussaa doommoosappe doommin haasayiyo giday /eray/ etawu de’iyogaa bessees giidi naqaashaa shiishshoosona. Ha wodiyan narbe seeraa xinaatiya maaran anggolle giddon doonan haasayanawu danddayissiya dumma kifilee ha tumaa markkattees giidi ammanoosona.  
Asi “asumma maabaraa” essanaappe kasekka haasayees. Heewaana merettanaappe kase Addaame Xoossaappe kiitaa ekkiis. Addaameekka hegaa akeekidi bari yuushuwan de’iya mehiya sunttiis. 
I sunttidoy maabara eran gidennan bar buzo eraaba. He wode heewaana baa. Heewaanakka  Addaameekka usuppuntta gallassan merettidosona shin issippe merettibookkona. Addaamee meretaanne Xoossaa azazuwa akeekiigidoogee koyrokka haasayiyo gidaara /eraara/ merettidoogaa bessees.Hagee lodda laamiyawaati zaarenna issi oyshaa zaarees. Daro lodda laamiyawaati yootiyobaappe issoy: ziine asa sheeshsa gidida do’ay de’iyo heeray injjetenna; barchcheyees. He barchchiya xoonanawu ekkido tanggotuppe issoy daro ashuwaa miyoogaa.Hegee wogga anggollee merettanaadan oottiis.Anggolliya gitatettay dumma dumma qaattaa oottanaadan maaddiis.Qaattay bollaa qottaa laammiis. Bollaa qottaa  laamee. Haasaya cenggurssata medhdhanawu danddayissiya qottaa immiis.Wurssettan geleshshoy haasayaa eriyoorin mulebay doomettiigiis.Hegan asaa sheeshshawu kane metoy birshshettiis goosona. Hagan issi oyshay denddees: koyiro kochchooro geleshshoy koyiro qaaliyo, koyiro haasayiyo waati danddayidee? Ha oyshawu zaaroy xayiyo waanna gaasoy ha wodiyan geleshshota haasayissanawa baaxetido baaxe ubbay hada attidoogaa. 

Lodda – Laamiyaawata
Kane Qofaa
Lodda – laamiyaawatu kane allaallee doonaa doomettaykka laa’aykka daro sha’unne miiloone layttan polettida laamiyan hanidabaa giyoogaa. Gidoshin ha malaawu cora macarati doosona. Issoti doonawu pulttoy issuwa gididi wodiyappe wodiyan dummati dummati biidoogaa bessiyode; haraatii qassi dumma dumma sohotun dumma dumma doonay dees goosona.Hegaa xalla gidennan wodiyaa ginankka daro dummatettay beettees.Issi baggaara aadhdhida 3.5 miiloone layttaappe kase doommidi geleshshuwaa bollay laamettiyogaa doommiis; hegee doonaayo denddo gidiis goosona.Haraati qassi hachchi 150,000 sha’u laytta heeran Afirkka biittan de’iya mytokonddaare Heewaana (Mitochondrial Eve) alamiyan de’iya doona ubbawu aawa goosona.Hegaappe haa simminkka issi issi malati deoosona.Hara baggaara doonay ha’’i de’iya meraa oykkanaappe kase i de’iyoonne i kanttido ogiyaa xeelliyagan eti giyobi dees. Zammaana asaa naatu doonay ha’ii de’iya qottaa oykkanaappe kase mehee go’ettiyoogaa mala gayttiyobaa. Ha’ii de’iyaa doonaa qottaakko dicci diccidinne matatti matattidiyiyode de’iya gayttiyobawu ha’wodiya linggusttike qottatu geloy paca, wodiya malaatiya, kaafiya peeshoti baa, qaalatu yeletay baa, hegeetu mala hara pacatikka de’iyoogaa goosona.Koyro geleshshoy woykko geleshshotu citay koyro qaalaa woykko haasayaa doommido dumma miikkee erettana xaykkonne ha’ii de’iyo xekkawu gakkanawu dumma dumma dichchaa ogeta kanttiis giyogaa.Issoti  issoti  qassi  linggusttike  gayttiyobaappe /doonaappe/ kase de’iya gayttiyo miishshawu woykko “aawa doonawu”  “Immmm” giyo sunttaa immiyageeti doosona. Immmm zuuzuntta mala issi qonccenna huuluuquwa bessiyoba gidishin, hegaa “immmm” malaa giyageetikka doosona.

Mehetu Bolli Oottido Malibe’ota
Laamiyaawati dooni geleshshoppe pulttiis giyo malaa ammanttanawu dumma dumma malibe’ota oottidosona.Hegeetuppe amaridaageeta kaallidibe’ana.
1.	Chimppanzzetinne asa sheeshshay xeetaappe uddufun tammanne uddufun kushe issi mala geettees. /yuulii, 1996:31/ Hegaa gishshawu geleshoti woykko asa mala qaareti asa naatu doonay beettido kane yaagiya laamiyaawatu malaa tillissanawunne doonaa asappe hara meheti go’ettiyakko be’anawu chimppazzee asaara issippe diccanaadan oosettiis. 1930 tun Luuyeelann Winttiroopi Ziilooga giyo saynise eranchchati ha mali be’uwaa oottidosona. He wode asaara issippe diccida Guuyya giyo chimppanzzee xeetaa gidiyaa qaalata akeekana danddayiis shin xeesana /haasayana/ danddayibeynna.
2.	1940 tun qassi Kataariinanne Heyiis giyo azinaynne machchiyaa viikii giyo chimppanzziyaa bantta na’adan oottidi banttason dichchidosona. Viiki amarida qaalata xeesanawu maliis. Shin bollaa qottaa dummatettaappe denddidaagan asaagaadan geeshshidi xeesanawu danddayibeynna.
3.	1960 tu naa’’anttobakkan Biitirikisanne Garddinera giyo saynise eranchchati, attuma chimppanzzetu bollioottido malibe’oy puribeynna gaasoy eti doonaa lo’o hanotan meezetana danddyenna gishshatassa gidennan aggenna giidi, Waasho giyo macca chimppanzziyo bantta son dichchiiddi loohissiyoogaa doommidosona. Biitirikisa do’oy o hayttay siyenna asay go’ettiyo malaata doonaa /Amerkkaa malaata doonaa/ tamaarissidosona. Injje hanotan heezzu layttanne bagga gidiyagaa loohoogaappe guyyiyan xeetaa gidiya qaalatu gishshaa malaatata go’ettaasu. Malaatatakka gatta gattada “qofa-qasho” mala gayttiyo miishshaa go’ettanawu malaasu. Gidoppe attin a ba huuphen medhdhiyo malaatatuppe aaruwaa haraatii bessiyoobaa akeekawusu.
4.	Waasha loohaydda de’iyo wodiyan Aaninne Preemaki yaagiyo eranchchati Saaro giyo chimppanzziyo loohissoosona. Saaro loohissanawu cora qaalatussi gishshatiya lasttiqqiyappe merettida malaatatun go’ettidosona. Issi issi malaatay issibawu woy issi oosuwawu woy issi qaaxuwawu gishshatees. Issi issi malaataa a go’ettanaadan qumaa woytidosona. Hegaa maaran issi issibatuyyo gishshatiya malaatata go’ettiyoogaa danddayaasu.
5.	Hageetuppekka haray 1970tu doomettaa heeran Niim giyo chimppanzze waashiigaadan malaata doonan go’ettanawu maliis. Ha malibe’ota oottidaageetuppe issoti issoti doonaa meezetanawu danddayissiya garssa giday woykko kumetta graameree koshshees giya Choomiskka do’uwaa qofaa borana malidosona. Tumay aybee giikko: Ha medosati /dolppiinetu bollikka malibe’oy oosettiis/ daro daafurssiya baaxiyan qaalatuninne malaatatun gayttiyogaa tamaaridosona shin asaagaadan kumetta eran doonaa go’ettanawu danddayibeykkona.

Lodda Laamiyawatu ano  ano malaata
Dooni lodda laamiyan beettiis giya eranchchati daro macarati de’iyo malaataa shiishshoosona shin hagaappe kaalliyageeta shiishirettidi be’ana danddayoos.
A.	Mereta Cenggurssa Pulttuwaa
Mereta cenggurssa pulttuwa qofay, asay heeran siyiyo dumma dumma cenggurssata duuqqidi, hegaadankka harggiyan, ufayssaaninne wolqqa oosuwa wode asi sissiyo cenggurssata meezetiyogan doonay doomettiis giyagaa. Hegee cenggurssaa duuqqiyo malaa.
Asi de’iyo heeran daro qaattaynne hegaara ohettida cenggurssay dees. Kafoy qefiya baqqiyode, mittay kunddiyode, wodday woddiyode, do’ay piigiyode, soossoy goggiyode h.h.m siyettiyaa cenggurssati doosona – Asay hegeetuppe duuqqidi bulihu, xul’’u, tolkku, piwuhu, bawuhu, shorru, “ ??, ” ???,“???,” “???”,“????”,“???”,“bang”,“splash”, “ buzz”, “crash”,  “boom”,  “bomb”, h.h.m qaalata medhdhiis giyagee koyro qofa.Hulluuquwa qonccissuwara oyqettida naa’anttoqofaykka de’ees.Hegeekka asa aguntti caddiyode, harggee gasheyiyode, ufayttiyode, kayyottiyode h.h.m. dumma dumma hulluuqoti merettoosona.He hulluuqota hanotaadan qonccissiyo ogeti doosona. Hegaara oyqqettidaagn wuuwuy, aayyeanaa, woo, ha’’aa, “??”, “ ????”,  “??”, “??”, “wow”, “ouch”, h.h.m qaalati merettidosona gees. Asay deexo wolqqa oosuwaa issippe oottiyo wode hulluuquwaa denttettidi wolqqaa gujjanawu go’ettiyo qaalatikka hagaa mala ogian merettidosona. Ha ogee haraatuppe dummatiyoy doonay issippetettaa oosuwappe merettiis giyoogaana. Ha ogee haraatuppe dummatiyoy doonay issippetettaa oosuwappe merettiis giyoogaana. Xaaxi-waaxinay haasaya giddonkka ha qaalati de’iyoogee amarida xekkan cenggurssa-duuqo malaa tumayees giyageeti doosona.
B.	Cenggurssaanne bollaa qaattaa pulttuwa.
Ha pulttoy cenggurssi (dooni) bollaa qaattaanne doonan merettiya cenggurssatu gaytottan baasettiis gees. Bollaa qaattay hulluuquwanne koshshaa qonccissanaawu maaddees.Kushiyaa  woykko som’’uwaa qaattan qofaa woykko kiitaa aattiyo hanotay chiiqaala gaytotetta oge. Wodiyaappe guyyiyan doona kifileta /inxarssaa, menttershshaa . . . . / hegaadan qaattidi kiitaa aattanawu maliyoogan cenggurssay merettiis. Hegaadan hegaadan haniiddi haasay cenggurssay merettis yaagiyagaa. Ha malaa kaafoosona giyo naa’u naqaashati shiiqoosona. Koyro naqaashay malaata doonaanne cenggurssa doonaa go’ettiyageeti naa’’aykka issi mala narbbe seeraa go’ettiyoogaa. Ha narbbe seeray gayttanawu maaddiya bolla kifileta qaattanawunne haasaya cenggurssata medhdhanawu maaddees.  Naa’’antto naqaashay asa gidenna geleshsho mala medosati asay bollaa qaattan gayttiyogaara matattiya woykko issi mala gayttiyoobaa g’oettiyoogaa.Leemisuwawu asay woossanawu kushiyaa micciyoogaadan geleshshotikka miccoosona.
C.	Bollaa Laamiya Pulttuwa
Hagee waannatettan bawulooje bollaa laamiya xeellees. 3.5 miiloone layttappe kase beni asay /hominid/ oyddu tohuwaawatettaappc naa’’u tohuwaaatettawu pinniyo wode sintta tohoti hara oosuwaa doommin qooree sittiyoogaa doommiis. Qooree sittidoogee kookkeenne guuggiya qottay laamettanaadan oottiis. Ha laamee nabbabettiyaba mala cenggurssata medhdhanawu maaddin lodda laamiyan cora haasaya cenggurssata go’ettanawu danddayiis giyaagaa.
Hageetuura gatti qoodanwu denddayiyo cenggurssaa medhdhanawu achchaanne menttershshaa qottatuyyo de’iyainjjetettaa medhdhawu achchaanne menttrshshaa qottatuyyo de’iya injjetettaa mehiyaagaara geeddarssiya malaykka de’ees.






Doonaanne Qofaa (Language and Thought)

Qommo kifiliyan qonccidoogaadan doonaa oosotuppe issoy qofaa aattiyogaa.Issoti issoti doonaynne qofay keehi oyqttida woykko dabbotiyba; gidikkonne qassi issi asa kaha oosuwawu de’iya naa’’u dumma dumma xeela goosona.Haraati qassi eta dabbotaa ammanokkona. Lo’’o murutaa /ayfiya/ demmanawu issoy haray baynnan de’anawu danddayiyogaanne danddayennaagaa yiggana bessees. Ha’’i dooni baynnan qoppanawu danddayettii? giyagaa xalla gidennan haasayay /doonay/ qofaa malaatiyabee /indicative/? Giyagaakka oychchana koshshees.
Qofaa birshshettay ayi ayi oyqqana bessi giyagan asa kahaa eranchchati maayettiyaba milatokkona.Kaalliyaa birshshettati hegaa akeekissoosona.
        Luxida Tamaaretu Qaala Kochchaa
       Qofaa:1. Qoppiyo wolqqaa, qoppiyo oosuwaa
                 2. Kahan hassayiyogaa, Xeelaa (opinion), halchchuwaa
Weebisttere Ingglizzetto qaala kochchaa
     Qofaa: 1. Akeekiyo wolqqaa
                2. kahan medhdhi qoppiyo wolqaa.
J.B  kaaroolla
“qofay – issi izaawu bana gakkiya kiitaa/ qofaa beettiyabanne linggustikeppe kare gidinkka woykko qassi linggusttike ogiyan gidin ba giddon dabboyiyo hanota - /Disppaati; 1978:17 xaqqasidoogaa/
Langgakera
“qofay eridi oottiyo guugge ooso (Ibid) 
Hageetanne haraatakka /nu eriyoogeeta/ wozanan oyqqidi qofan maayyin maayyana xayinkka kaalliya tobbaako aadhdhoos.
Dooni Baynna Qofaa
Dooni baynnan qoppana danddayiyo?Karlinne Langgaakari /1955/ danddayettees giidi ammanoosona.Hegwu leemisuwaa muuzuuqaa immoosona.Muuzuuqa miishsha xallan giigida muuzuuqaa hanggidi ezggiyode doonan go’ettokko.Hara guussan “naqaashay xaafettidi uttidoy qaala meraana gidemnan hara qommo malaataana.” Era – hiillaa medhdhanawukka muleera ha guussay maaddiyaba milatees. Qalamiya tiyiyaagee, massiyaageenne h.h.m qaalata koyyokona.Qattaa, meraanne hiilla amarida doona qottati kal’atana dandayoosona.
Langgaakeri palamettiyo hara naxibeekka de’ees.Issi qofaa qonccissanawu koshshay daana bessees.   Hegee qassi meezebaa Gidoshin bessiyanne ufayissiya
qaalan qonccissanaw danddayettenna hanotay gaytti erees. Dooni baynnan qofay danddayettenaba gidiyakko ha hanotay wulaattettidaba kiyees.
Qofi baynna Doonaa
Naa’’antto oyshay deexxi ekkees.Haasayi /dooni/ ubbatoo qofaa malaatiyabee? Giyaga.Saappiiri (1921 Disppaati xaqqasidoogaa) hegaadan qoppenna.I qofa- qashoy merettidoy amarida dendo-qofaassi gishshatiya qaalatuppe gidikkonne qofa-qashoy ba huuphen dendo-qofawu maaddennaagaa gidana danddayees.Leemisuwawu “Lo’’oqan’’iya maas” giyagee ciimmanne undduwaalo qofa gidenaa.Taani gaana koyyidobay meezetido ogiyan issibaa malaatanaassa gidennan ta hassayiyo ufayssaa /aluwaa/ qonccissanaassa.Hagee hara ezggiya urawu beessennabaa gidana danddayees.
Deeppootee ammaniyogaadan, ha hanotan saappiiri qofawu de’iya xekkata shaakkanawu malidabaa milatees.Hegeekka qoncce gidida kaha-misile hulluuquwappe biidi undduwaalo gidida sheefa denddo-qofa gakkanawu, hegaadankka coo hassayaappe biidi gaasoyiyogaa (?????) gakkanwu de’iya dummatettaa akeekanawu maliyoogaa.Qofi baynna haasayaa /doonaa/ giyogawu hara leemisioy issi issi meezetido xeeratuyyo (clues) nuuni eesuwan zaaro immiyoogaa.Leemisuwawu sarotawu immiyo zaaroy daro qofa koyyiyaba gidenna.Qofi baynna dooay danddayettees giyoy hegaa gishshataassa.
Kuushshaa
Xaaxi-waaxin issi issito dooni baynnan qoppana danddayikkonne woy qoppennan haasayana danddayikkonne darotoo nu qofaa doonaan qonccissoos.Doonay qofaw issi mere, haasayikka issi qofi merettiyoba./Diippota 1978: 18/ hagaa baggaara 
de’iya oyshawu hanno gakkanawu polo zaaroy baa. Gidoshin dooni nu de’uwaa qonccissiyooba.Nu aannisawukka baaso.Hegaappe denddidaagan doonawu qofaaranne hulluuquwara de’iya gaytotettay kottaooso. /Biraawuna 1994:38/. Hanno gakkanawu oosettida xinaateti biradhdhiyogaadan doonaanne guuggiya dichchay shaahettana danddayenna hanotan shiddettidabanne issoy haraa bolli baasettidaba.




Na’’anto shempuwa
Doonaa Meezetiyogaanne Doonaa Tamaariyogaa
2.1.1. Doonaa Meezetiygaa
Issi yiiray yelettidi diccido so asay woykko heeraa asay haasayiyogaa ezggidi haasayaa danddayiyo hanotay doonaa meezetiyogaa geetettees.Hagaa malabay darotoo kochchooro doonan woykko doonaa pogido doonaan hanees.
Yiirati gaytotettawu de’iya bantta koshshaanne hulluuquwaa dumma dumma ogiyan qonccissiyoogaa doommoosona.Leemisuwassi yeekkoosona, hiittan aadhdhi aadhdhi wodhdhiiddi bantta yuushuwan beettiya kaa’iyobaara haasayiyaba milatidi inggaazoosona.Yiiratu baree issi laytta heeraa gidiyode qassi wayissennanne muletoo siyettiya qantta qaalata abbaa, ba, hamma h.h.m/ gaanawu maloosona. Ha wodiyan menttershsha cenggurssa gidennaageeta xeeganawu waayettiikkoonne qaalagidiyoogaa erissiya xekkan haasayoosona. Naa”u laytta heeraa gidiyode dariya bagga yiirati naa”unne heezzu qaalata oyqqida qantta geeshshidi hasayana xaykkonne koyro layttan issi qaalaa xeesiyo hanotaappe boolimissidi haasaayoosona.Heezzu layttaappe guyyiyan doonaa meezetiyo giday eesuwan diccidicci biyooga xinaateti biradhdhoosona.

2.1.1.1 Doonaa Meeziya Denddo Qofata
Yiirati doonaa meezetiyo ogiya xeelliyagan imettida denddo qofati heezzu waanna kifiletun shaahettoosona.
                                   a. Eeshshaawatettaa /Behaviorism/
Eeshshaawatettay be (haviorism) asa kahaba gidida doonaa tamaarettaay xeelliyagan de”iya akeekatu ubbaappe ayfettees.Ha denddo qofay baasettanawu gaaso gididabay asay doonaa waani meezetii? Giya oyshaa gidiyogee qoncce. Ha denddo qofay doonaa gidennan asa kaha xinaatiya baaso oottidi denddiis. Eeshshaawatettaa denddo qofawu denddoy asa kaha xinaate macara gidoppeattin doonaa timirttiyawukka bar qofaa xonggiis.Hegaa gishshawu eeshshaawatetta doonaa meeze donddo qofay eashshaawa asakaha timirtte denddo qofaape yiidaagaa.1960 tuppe kase yiirati doonaa waani meezetiyakko imettida denddo qofati daro baggi eeshshaawatu timirtte xeelaara ohettidaba.
Eeshshaawatetta denddo qofaa hemetissiya asa kaha eranchchatuppe tobbettiyagee Bee’ef Iskiinera.Iskiinera xeelan dooni guugge ooso gidenna; eeshsha.Asaa naati hara eeshshatudan /utettaa, zuunttaa, equwaa, hemetaa/ doonaakka meeziyan tamaaroosona giidi qoppees.Xaaxiwaaxin eeshshaawati meeziyaa hanotaa hagaappe ka alliya meran shaakkidi qonccissoosna.
a.	Yiiray bar heeran siyiyo doonaappe cenggurssatanne qottata duuqqees.
b.	Asay yiiraa haasayaa leemiso gidana danddayiyaa gastta asaa haasayaara yiggees; eta haasayaa minttettana danddayiya eeniyaaqofaa woykko hara kaafiyabaa oottees.
c.	Yiirati eeniyaa zaaruwaanne kaafiya demmanawu haasayaa zaarettoosona. He zaaretoykka etawu haasaya eeshsha gidees. 
d.	Hegaa mala hanotan yiiraa haasaya eeshshay leemiso gidana danddayiya gastta asaa haasayaa milatana gakkanaashin moletti molettidi bees.

Hagaa mala eeshshaa medhdhiyo hanota haraphphe bollioottido mali de’o xinaatiyaara issi mala gidiyoogaa eranchchati yootoosona. Issi haraphphiya issi sayiniya yedhdhiyode katta ayifee qoqqofettees. Ha hanotay zaarettiyode eeshshagidees. Haraphphiya katta ayife koyyido payduwan sayiniyaa yedhdhawusu.Eeshshaawatu matan asaykka haasayaa meezetiyo wodiyan imettiya minttettuwan minettidi zaaretti zaarettidi haasayiyoogan haasaya eeshshaa medhdhees giya qofay dees. Ha qofaa maaran doonaa meezetanawu gita beeray de’iyoy heeraappe attin guuggiya gidenna. Issi yiiray yelettiyo wode a guuggee aybinne xaafettibeynna bootta woraqataara leemisettana danddayees.Asi harabaa meezetiyoogaadan doonaakka ba heeraappe meezetees. Meezetiyo hanotaykka kaalliyagaa misatees.
Yiiray heeraa asay giyobaa ezggidi zaaretti haasayiyoogan asaara gayttanawu malees.Ezggoykka zaari haasayaykka ayfeera (murutaara) oyqqettiyaba.Ezggido gishshawu woykko zaari haasayido gishshawu issibay au polettikko woykko issibaa demmikko he hanotaa minttettees.Hara baggaara qassi loytti ezggibeynna gishshawu woykko sittan zaarettibeynna gishshawu issibay appe halikko woy issibay a gakkikko he hanotaai zaarettennaadan baawissees. Ha meeziyawu yiiray ezggiyo cenggurssay woykko haasayaymuruta gidana bessees. Hegaadankka imaliyode imettiy a minttettoynne caddioyqidi harummiyogee koshshiyaba. Xaaxi-waaxin eeshshaawatettay “ta giidooro ga” giya doona tamaaro hiilla.
Xaaxi-waaxin eeshshaawatu baaso tamaaro qofay timirttee denttettuwaninne zaaruwan baasettidi polettees giidi ammanees.Ziino eeshshaawati qassi doona tamaariyogee haasayaa duuqidi hegaa meezetiyogaa gujjees goosonona. Hegeekka tamaariyawu zaari-barssoy imettikko /likkeenne likkennagee/ odettikko ayyo mino miyye gidees gidees goosona. Hegaa giyogee yiirati heeraappe siyido haasayaanne qotta kiitaa duuqqidi meezetiyode eti aattido kiitaa likketettaadaneeniyo zaari-barssuwaa demmikko; baliyoode qassi zuuqqiyo zaari-barssuwaa demmikko; baliyoode qassi zuuqqiyo zaari-barssuwaa demmikko wurssettan tamaaretu eeshshay laamettees /doonaa eraa/ demmoosoa. Ha denddo qofaa maaran yiiray ezggiyo doonaa coratettaynne qommoy, hegaadankka heeran haaraatuppe demmiyo qanxxenna minttettoy yiiraa doonaa meezee giiganadan oottana danddayees. 
Doonaa waati tamaarana danddayiyaakko eeshshaawati shiishshiyo mala qofay xaasayiyooba gidenna.Yiirati biron doonaa tamaaruwaa doommiyo wode duuquwan meezetanawu warettiyogee sirissiyaba gidenna. Gidikkonne ha xeelay doonatu unddwaalo qottaanne dichchaa xeelliyagan, hegaadankka tilla gidida doona naqaashaa oosuwan peeshshiyogaa baggaara ha xeelay waati oottiyaakko pilggiyogee go’’ees.
Eeshshaawatu xeelan tamaarettay heezzu baasobatun zemppiyooga Riichcharddisanne Roojjerssa do’oy (1989:50-51) akeekkissoosona. Hegeetikka: 
1.	Eeshshaa qonccissanaadan maaddiya agamasaa /denttettuwaa/ 
2.	Agamasaa gaasuwan immiyo zaaruwaanne 
3.	Zaaroy like gidiyogaa woy aggiyoogaa, hegaadankka zaaruwaa sinttappe zaarettanaadan woy baawanaadan oottiya woytuwaa /minttettuwaa/.
Hegaabollikka eeshshay zaari zaari beettidi meeze kiyees giyo malaa boxooxxissiyo gishshawu agamasay /minttettoy/ tamaariyonne tamaarissiyo bussaa giddon baasobatuppe waannatettan ekettees.
Eeshshaawatu Denddo Qofaa Laafatetta
Yiirati doonaa meezetanawu muletoo eta heeray kumettee? Doonaa loyttidi erenna asay de’iyogee, naata kaassanawu ettadan lufatiyogee, naatu haasayaanne balaa miicciyogee, gastta asay bar koshshaa gishshawu adussa qofa-qashota go’ettiyogee h.h.m yiiratu guuggiyappe bollatiyabati polettoosona.Hegaa gidinkka yiirati ha ubbabaa giddoorakka tamaarana danddayiyogee mucurettidi doorettida tillaa naqaashaa /cenggurssaa, qaalaa, paca qofa-qashuwaa/ tamaarana bessees giya qofaa sorissees.Yiirati heeray haasayiyo doonaa seeraa siyoosona.He doonaa seera gidiyogaa shaakki erana xayikkonne issito issito siyidobaa xallaa zaarettiyogaa aggidi siyidobaappe denddidi hara qofa-qashshuwa medhdhanawu maloosona. Issi peeshshan “ma,uya” giya qaalaa siyidi hara peeshshan qassi “miikke, uyikke” giyagaa siyikko, “hamma” gin ”hammikke” “hey” gin qassi “heyiikke” gaana danddayoosona. Hagan duuqoynne malatissoy diikkonne hegaappe zooxiya hanotay de’iyoogaa akeekana danddayoos.Hagaappe qommoora beidoogaadan eeshshawatettay denttetto zaaro buussa.Yiirati haasayanaadan heeray (haraatu haasayay) denttettees.Hegawu zaaruwa immana maloosona. Ha buussan eeniya zaaruwa demmana xaykkokka xoonidi haasayana maliyo hanotay dees. Hegee doonaa meezetiyogee haraati giyobaa zaarettiyogan meeziya dichchiyogaa giya qofaappe aadhdhidi akeekana koshshiyabi de’iyogaa malaatees.Doonaa meezetiyo buussan yiirati siyidobaa zaarettiyogaa xalla gidennan geetettibeynnabaa /haraati go’ettishin siyibeynnabaa/ qofa-qashuwaa medhdhana danddayayiyogee maalaaliyabaa.Asi haasayiyo qofa-qasho ubbay xanna’ettidabaa gidenna.
Eeshshaawatu xinaatiya denddo-qofaara keehii eqqettiyay Noomi Choomiskke asa kaha xinaatiya denddo qofatanne guuggebaa gidida asakaha xinaatetu kaaletuwaa gidiyogaa Liitiwolddi /4-5/ qonccissees. Liitiwolddi /1992/ nne Bankkaatiswaareni /1995-37/ hagaappe kaalliya eqqettiyo qofata shiishshoosona.
1.	Eeshshaawatu doonaa baaso xeelay daa’otuura dees. Gaasoykka dooni coo haasayaeeshsha gaana bessenna. Doona goda gidiyo buussaa garssan undduwaalo gidida higge seeray dees. Ha higgeti asay duuquwaninne meeziyan gidennan duuqqennan,Hagaappe kase siyi erenna, Qoodibaynna qofa-qashota medhdhanawu danddayissoona. Dooni duuqetta xallan kaafettidi meezetiyoba gidiyakko harssa hagaamala medhdhiyo giday danddayettennabaa. Hagee higgetu garssa seeraa luxidi eriyagaa xallan danddayettiyaba. Ha higgetu eray nu sittan akeekana danddayiyo oosopp dummatiya nu buzo linggusttike eray /giday/ de’iyogaa malaatees.
2.	Yiirati dumma dumma tumu haasayatuyyo micettikkokka deriya giddon de’iya hara yiiratudan issi mala doonaa garssa higgeta eroosona. Hegaa giyogge dere asaa giddon bariyan, kushe oosuwan, timirtte xekkan, de’uwan dummatiya asay doonaa dumma dumma meran go’ettees. Issi izaawu woyso asi go’ettiyo qofa-qashuwaa meruwaa seeray issuwaa gidiyo gishshawu yiiratikka hegaa mala giddo doona wogaa demmoosona giyogee ammanttees. Giddo wogaa giyogee heeraappe duuqidoogaa xalla gidennan duuqidoogan keten’’idi bantta qofaa aattana danddayoosona giyogaa. Yaatiyo gishshawu yiiratu doonay kare wolqqa xallan molettiyaba gidennan heeraa asaara de’iya kotta oosuwan banttappe medhdhidobaakka gujjoosona. Eeshshaawatu xeelan baaso eray xeelaaninne mali-be’uwan beettees. Hegeekka denttettuwa zaaruwan eri beettana danddayiyogee medoosatu bolli oottido mali-be’uwaa ayfiyan erettiis giidi ha xeelaa hemettissiya eranchchati qoncci-ssoosona. Doonaa meezetiyogeekka meeziyan beettiyaba gidiyogaa qonccissoosona. Ha xeelawu sintta-xeeray Iskiiner yaagiyo eranchchaa. Ha eranchchay, yiiray doonaa meezetiyoy dere asay giyobaa siyidi zaari zaari meezetiyogaana; i meezetiyode minttettoy imettikko qanxxennan meezetees. Minttettuwa demmana xaykko qassi meezetiyogaa aggiigees yaagees. Eeshshaawatussi doona meeze dendoqofa oottidi ekkido ha Iskiinera qofaa pilggiyo wode issi issi metoti de’osona. Koyro metoy yiiray bari doonaa pogido doonaa meezetiyode haasayiyoy dereasaappe siyidobaa xalla gidennaagaa. Hegeekka Iskiineri yootiyo yiiray dere asaappe siyidobaa kaalli kaallidi meezetees giyogee like gidennaagaa akeekoos. Gaasoykka issi yiiray bari doonaa pogodo doonaa meezetiyo wode haasayiyoy dere asaappe siyidobaa xalla gidennan ooratta qofa-qashotakka pulttissees. Hegeekka doona eeshshatuppe issoy pulttissiyo eeshshaara moggottenna giyogaa. Hara baggaarakka a xeelay issi yiiray doonaa pogido doonaa meezetiyode he doonaa higgeta waati meezetiyakko malaatiyobi baawa.
Eeshshaawatu xeelawu de’iya naa’’antto metoy qassi issi yiiray doonaa pogido doonaa mezzetiyo wode beettiyabatun keten’’idi sunttaa kessees giyogaa.Hegeekka issi yiiray beettiyabata keten’’idi woykko beettiybaatu xallawu sunttaa kessiyaba gidiyakko yiiray sheefa gididabata eranawu woykko meezetanawu danddayenna.
Heezzantto metodan ekkana dandayiyogee doonaa denttettuwaninne zaaro xalaalan meezetana danddayoos giyo qofaa.Hegeekka issi yiiray denttettuwaa zaaruwaninne meeze xalaalan doonaa meezetiyaba gidiyakko medoosatikka he hiillan doonaa meezetanashin.Yaatiyo gishshawu ha xeelay doonaa meeziyaa xeelliyagan shiishshiyo dendo-qofay metoy de’iyoba gidiyo gishshwu hegee awu laafatettadan qoodettanawu danddayees.

   b. Giddobatettaa /Yeletabatettaa/ Guuggebatettaa (Innatist theory)
Guuggiyaawatu xeelan ay asinne ay doonakka meezetana danddayees.Hegawu gaasoy qassi ay yiirikka yelettiyo wode ay doonakka meezetanawu danddayissiya giddo gidaa ekkidi yelettiyo gishshataassa goosona. Ha xeelaa sintta xeera gididi hemetissiyay Choomiskka giyo inxxarssa bilaa eranchaa gidishin ha eranchaa xeelan issi yiiray yelettiiddi doonaa meezetanawu danddyissiya giddo gidaa (eraa) ekkidi yelettees. Ha giday ay doonanne meezetanawu maaddeesppe attin issi doonawu zaggettidaba gidenna. Hegaa xalla gidennan asa naassi doonaa meezetiyo giday diyode medoosatussi meezetiyo eeshshi baynnaagee ha giddo gidaa dummatettaana.Hegeekka medoosatuyyo asaagaa mala giddo giday baynna gishshawu doonaa meezetana dandayokkona giidi ha denddo qofaa kaafiya yarati denttoosona.Giddobatettaaxeelay like gidiyogawu kaalliya naxibeta markkayoosona.
•	yiirati doonaa tamaariyode siyidobaa xalla gidennan ooratta qofa-qashota pulttissana danddayiyo gaasuwaa qonccissana danddayiyogee,nne
•	Asa na’I doonaa meezetana danddayiyode medoosati aybissi meezetana danddayennaako qonccissiyogge, beettiya naqaashata. Ha denddo denddo qofan an” urattiyabasuwaa oyqqiyay asa guugge”. Mulebaykka ne giddon dees” gees payya yiira ubbawu de’ya muussaa, hemetaa, h.h.m eeshshatudan doonaa meezeekka dicci dicci biyaaba. Hegee hananaadan maaddiya doonaa meezetanawu danddayissiya giddo gidaa yiirati ekkidi yelettiyo gishshataasssa. Ha dicci dicci biya giddo gidaa maaran kumetta giraamere eray etawu dees gees. Ha denddo qofaa giddon heeraassi beeray diikkonne wolqqaama beeraa bessiyay eti ekkidi yelettido giddo gidaa. Yiirati dicciyo heeran?

A.	Hashetuwaa
Hasheto denddo-qofay doonaa meezetiyode yiiraa giddo gidaynne heeray  hashetiyoogaa xeellees. Undduwaalo gidida asanaa eehshshati heeraara hasheti- yoogan doonay meezetettees goosona.Hagee giddobaawatu dondoqafaappe dummatiyoy hashetuwaaa dumma tishshissi xeelliyogaana.
Ha denddo – qofay yiira haasayawu de’iyaa beeraa borxxoxxissidi besseees./ yiira-haasayaa giyogee yiirawu yootiyobaa xalla gidennan a guuggiyawu hirattiyaadan dooriidi haasayiyogaa/. Hegaappe haray qassi doonaa meezee hara asa hiillaanneeraa dichchaara issimala gidiyogaa xalla gidennan hara hiillatuninne eratun kaafettiyabanne dicciyaba gidiyogaa ammanees. Ha denddo qofaa maaran hashetoy naa’u ogiyan xeelettees. Issi issi eranchchati yiiray beettiya heeraara erettiyogaa, matattiyogaa, woykko boshettiyogaa hasheto goosona.Xaraphpheezaa, oydiyaa, qoliyaa, shuchchaa, maataa h.h.malatiyabta be’iyo wode eta, aybatettaanne sunttaa erana danddayees goosona.Haraati qassi hashetuwaa issippetetta kessoosona.Doonaa dichchawu ayfebay doonaa meezetiyaa yiiray doonaa haasayiyaa deriyaara hashetiyogaa goosona.Hashetuwawatidoonaa meezetiyo qofata pilggidi eti oosuwan pe’anaagaa xanna’’idi heezzantto dooruwaa shishshiyageeta. Hageetu gofaa maaranasi yelettiidi doonaa meezetanawu danddaayissiyaba ubbaa ekkidi yelettenna. Doonaa meezetanawu maaddiya era /gidaa/ ekkiyelettidi he gidda heeran demmiyo zaaruwan maadettidi dichchees.Ha asati asidoonaa meezetiyo gidaa ekki yelettees giya guuggiyaawatu qofaakka, chii heeraappe meezetees giya eeshshaawatu qofaakka muuxxidi ekkiigokkona. Bantta qofaa kaafanawu kaalliya naqaashata shiishshoosona. Issi uridoonaa meezetiyo gidaa ekkiyelettees giyageetu qofaa xeelliyagan, issi asi he doonaa heeraappe ezggana xaykko, heeraappe ezggidoogaa zaretti haasayiyogan meezetana xaykkonne hegan katan xaykko doonaa graameriyaa waati bonchchana danddayii? yaagiy oyshata shishshosona. Heeray gita beeraa bessees giyageeta qassi asi heeray immiyobaa meezetees giikko ha’’i nu eriyo doonaa eeshshaa, giyogeenne kase madawu siyi erenna qofa-qashota waati pulttissanawunne ezgganawu danddayii? giidioychchoosona. Hageetussinne eta mala oyshatussi hanno gakkanawu yeeqenna zaaroy imettibeynna. Hegaa gishshawu naa’u qofata issippe waaxidi asidoonaa meezetanawu danddayissiya gidaa ekki yelettdi heeraara hashetidi dichchees giya gofaa maayyiyogee attennabaa.

Eranchchati doonaa tamaarissuwaa buussankka ubba qofatakka eta eeshshaadaaninne koshshiyadan go’ettiyoogaa dooroosona.Leemisuwawu qaxeessaa /pronunciation/ tamaarissanawu eeshshaawatu opittay haraatuppe hirattees; giraameriyiyaa geluwaa tamaarissanawu qassi eeshshaawatuugaappe aaruwaa giddobaawatu qofay doorettees. Gaasoykka graamere timirttee wotti denttiyogaa koyyiyo gishshawu nne qofaara ohettiyo gishshawu guugge oosuwaa koyyees.
Xaaxi waaxin asanawu meretan doonaa meezetiyo giday de’iyo gishshawu ay doonakka meezetana danddayees.Doonaan deexxiyabi woy kawuyiyaabi baynna gishshawu hagee danddayettees, hegee danddayettenna; woykko qassi hiqqa deree woy dere asay hiqqa doonaa tamaariyo woy meezetiyo gididees woy baa gaanawu danddayettenna.Oonikka ay doonawukka micettikko meezetana danddayees.He izaawu dicciyo heeray doonaa meeziya kaafiyo woykko xubbiyo beeray de’iyogee tuma.
Doonaa meezetiya uri dicciyo heeray he doonan meezetanawunne he doonaa go’ettanaw banqqatikko meeziya buussaa eesoyana danddayees.Hegaadankka hanotay banqqatennaagaa gidikko meezee isisattana danddayees. Hegaa giyogee qassi meeziyaa buussaa goochcheesippe  attin muleera teqqana danddayees giyogaa gidenna. Kase qonccissidoogadan izaaway doonawu micettaappe sinttan meezetiyogee attenna.Hegawu gaasoy qassi asanawu ay doonakka meezetiyo mereta giday diyo gishshattaassa.
Xaaxi waaxin asi doonaa meezetiyode kawushshaappe deexuwawu qaalatunne paca-qofa-qashuwappe kumetta qofa-qashuwawu, sellenne graamere wogaa naagenna qofa-qashotuppe dakkonne graamere wogaa naagida qofa-qashotukko pinnees. Qonccissiyobatikka hegaadan beettiyaba; wodiyaaninne sohuwankka ha’’ibaabnne mata gididaageeta.Meeziyaa buussaykka oosuwan pe’ana danddayiyo hanotan polettees.Koshshaa polanawu, koyyidobaa aattanawu de’iya sugettaara ohettees. Coo qaadadan giyoobi woykko qonccissiyobi baawa. Yaatiyo gishshawu ha meeziyaa buussan muruta meezeenne beessiya zaaretoy keehippe koshshiyaba.
Doonaa poganwu porqqattiya yiiratu hanotaa akeekiyode geella qumaa miyodeppenne xiskkiyodeppenne attin hara wode ubbaa bantta dicciyo doonaa meezetiiddi aattoosona.Etaara de’iyaa asay zaariyobaa akeekoosona, akeekidobaa oosuwan peeshshanawu darotoo zaarettoosona.yaatiyogishshawu he meezetiyo doonaa zaarettoosona. yaatiyo gishshawu he meezetiyo doonaa zaaretti zaaretti meezetiyoogeenne zaaretti zaaretti oosuwan peeshshiyogee doonaa meeziyaa buussawu keehii maaddiyabaa. Ha meezeenne zaaretoy xaaxi waaxidi xeelliyodee he doonaa meezetanawu de’iya sugettanne koshshadan qoodettanawu danddayees. 
Doonaa meezetanawu qofettiya naa’antto allaallee meezetiyo woykko tamaariyo giddo eeshshaa.Doonaa xeelliyagan koyrottidi meezetanawu injjetiyay beettiyanne ohettitya allaalleta qonccissiyonne shaakkiyo qaalata.Giraameriyaa makkisuwankka koyro oyqqiyoynne xan’na’’yoy kawushsha gididaageeta.Qaalatu birshshettaa xana’’iyode qassi ciimma birshshettaa oyqqidaageeti koyro xana’’ettoosona.
Doonaa meeziyaban denttiyo heezzantto allaallee, doonaa meezetanawu siitennan muletoo minttettuwanne kaafiya.Hegaadankka kaallana bessiya gidaara de’iya ezggiyanne haasayissiyauraa /model/ koshshiyoogaa. Ay doonakka meezetiyaa uri oosuwan meezetana koshshees. Oosuwan meezetiyogaa giyoogeemeezeyiya uri he doonaa godaa woykko he doonaa eriyaagaa gidana koshshees giyogaa.He doonaa goda woykko he doonaa luxidaagaa gidana xaykko bala leemiso (model) gidiyo gishshawu lo’’o meezeyiyagaa /loohissiyagaa/ gidana danddayenna.

















2.1.1.1	Doonaa Pogido Doonaa Meeziyaa 
Doonaa pogido doonay waani meezetettiyakko asakahaawa inxxaraas bilaa eranchchati oottido pilggettan yiirati doonaa pogido doonaa meezetiyode dumma dumma dichcha xekkati de’iyoogaanne dumma dumma dichcha xekkatun dumma dumma dichcha eeshshati de’iyoogaa qonccissoosona.
Asa kahaawa inxxarssa bilaa eranchchati biradhdhiyo dichcha xekkatikka hagaappe kaalliyageeta.
1.	Inggaazo xekkaa /bubbling stage/
2.	Issi qaala xekkaa /one-word stage/
3.	Naa’’u qaala xekkaa /two-word stage/
4.	Telegraafe xekkaa
5.	Gunddula xekka /morphology stage/
6.	Gayye xekkaa /syntax stage/
7.	Birshshshetta xekkaa /Semantic stage/
      Ha dichcha xekkatun issi yiiray meezetiyo dumma dumma doona kifileta kasiyaa  
kaaluwaa maaran qanttan be’ana maloos.
1.	Inggaazo Xekkaa:Ha xekkay yiiray heezzu aginaappe biidi tammanne isiini agina gakkanaashin meezetiyobata oykkiyogaa eranchchati qonccissoosona. Ha wodiyan yiiray ba,magiyageetu malan doommidi ba, baa, ma, baabbaa gaana danddayees. 
2.	Issi Qaala Xekkaa:Ha xekkay tammanne naa’u aginaappe biidi tammanne hosppun agina gakkanawu de’iya wodiyaa gidishin ha wodiyan yiiray matattiyageetanne galla galla siyiyo /go’ettiyo/ issi qaalan xeesettiyabata haasayees. 
Leemisuwawu: maattaa, xanttaa h.h.m giya qaalata xeesana danddayees.
3.	Naa’’u Qaala Xekkaa:yiiray tammanne hosppun aginappe biidi laatamu agina gakkanaashin eriyoobati ha xekkaa giddon doosona. Ha xekkaa gakkida yiiray naa’’u qaalata waaxidi haasayiyoogan gayttanawu malees. Koyro heeran i eriyo qaalati ishatamaappe darennan aggana danddayoosona. Shin simmidi gujji gujji baana danddayees. 
4.	Telegraafe Haasaya Xekkaa: Ha dichcha xekkay yiiray naa’’aappe biidi heezzu laytta gakkanawu meezetiyoogaa. Hagee yiiray amarida qofa-qashota medhdhidi haasayiyo gidaa dichchiyoo xekkaa. Qaxeessaaninne qaalaa dooruwan gastta asaa qullees. Doonawu de’iyaa amarida yeletissiyo gunddulata go’ettiyoogaa doommees. Ha xekkan yiiray siyi erenna ooratta qofa-qashota haasayana danddayees. 
5.	Gunddula Xekkaa:Ha dichcha xekkay yiiray heezzu layttappe guyyiyan eriyo inxxarssa bilaa shaahota oyqqees. Ha wodiyan yiiray doonawu higge gidida yeletissiyo gunddulata suure go’ettees. Dumma dumma sunttaanne peeshuwaa yeletissiyo someta go’ettana danddayees. Ha xekkan yiiray higgeppe kare gidida yeletisso eeshshata higgiyaa maaran go’ettees. Leemisuwawu, ingglizzettuwan coratettaa bessiya /s/ giyo somiyo higgeppe kare gidida man, woman, foot - - - malatuyyo gelissidi mans, womans, foots - - - gaana danddayees. 
6.	Gayye Xekkaa:Hagee amarida bare zawaa bessees shin dumma dumma xinaateti dumma dumma bare zawaa qonccissoosona. Ha xekkay yiiray baappe medhdhido ooratta ooratta qofa – qashotappe attin haraatuppe siyiyoogeetu xallaa go’ettennaagan, oyshanne eenenna qofa – qasho qommota go’ettiyogan haraatuppe dummatees.
7.	Birshshetta Xekkaa:  Hagee yiiray dumma dumma qofa – qashotussinne qaalatussi immiyoo birshshettaa malaatiya xekka. Birshshettatussi hummatettaa eeshshay daana danddayees. shin loddan loddan ha eeshshay giigana danddayees.
Asa kahaawa inxxarssa bilaa eranchchati qommoora xaqqasido dichchaxekkatuppe haraa, kaalliyaa baaso allaalletakka bantta xinaatiyan shaakkidosona. Hegeetikka doonaa meezetana danddayiyay asana xalla gidiyoogaa; shin asa sheeshsha gidiyogaa xallan doonaa meezetanawu danddayettennaagaanne doonaa meezetanawu asa sheeshsha gidiyoogaa bolli heeraara hashetana koshshiyoogaa. Hegee xaykko, issi yiiray asaappe shaahettidi diccikko doonaa meezetana danddayennaagaa eranchchat; mali-br’uwan boxooxxissidosona.
Hegaa bollikka asi doonaa meezetanawu bariyaa miixaay ichchashu woykko usuppun laytta giddo gidana bessiyoogaa eranchchatu xinaatee boxooxxissiis. Yaatiyoo gishshawu asi heeraara hashetidi doonaa meezetana danddayiyoy ichchashu woykko usuppun laytta gakkanawu de’iya wodiyaana. Ha wodiyaan ay yiirinne ay doonanne meezetana danddayees. Hegeekka deexo woy kawushsha doonaa giidi dummayenna giyoogaa.Meezetiya yiirawu ubba doonatikka lagge.Hegaa gishshawu yiiray meezetanawu ekkiyo wodee doonatu qommuwaadan dummatenna. Hanno gakkanawu doonaa meezetanawu asa sheeshsha gidiyogee; heeraara hashetiyogeenne zaggettida bare miixa giddon de’iyogee koshshiya allaalleta gidiyoogaa be’ida. Yiiratu doonaa kaymatu doona seeraa ginan giddennan a huuphe giddo seeraa ginan pilggida daro xinaateti doosona./liitilwuuda 1992:7 /Isterinna 1996:302/ yiirati diccidicci biyoode dumma dumma inxxarsss-bila oosoti gayttoosona.Hageeta doonaa dichchan beettiyaa dummatettata mata wode xinaateti maarayidi cenggurssa-bilabaa, qaala-bilabaa, birshshetta-bilabaanne gaytotetta ossota giidizaggidi qonccissidosona-yiirati bantta giraameriyaa seeray kayma asaagaara laggtana gakkanawu waati dichchiyaako bessana danddayidosona. Ha kifiliyan ayfettiya giraamere dichcha xekkatuppe amaridaageeta birshshi yootana. 
 1. Teeleegraafe Haasayaa
Yiiratu koyro haasayati (teeleegraafikisiya) qonccissiyogaa Liitilwuudi/7/ qonccissees-Gaasoykka  yiiratu koyro haasayati dumma giraamere ossota malaatiyaa gunddulata go’ettokkona- “Baabboo quma” woykko “tayloo qumaa” gaana danddayees. Wozanaa kunttiyode “baabboo qumaaimma” woykko “tayloo qumaa imma” gees. Koyro doonaa meeziyawu de’yaa waanna eeshshay yiirati koyro heera layttatun go’ettio doonati issoy issuwaa duutti ekkidoogaa.Alamiyan awa heerankka yiirati ubbay sissiyo koyro cenggurssati namisiyoode woyko injjee xayiyoode sissyo cenggurssata.Kaallidi heeran phooliyaa meratanne dumma dumma qattata be’iyode maalaalo cenggurssaa sissoosona.
Hara baggaara qassi ha yoogatettaa wodiyan yiirati asa meretaa doona cenggurssatu giddon dummatettay de’iyoogaa akeekiyoogaa xinaatee gakkiis. Akeekan halchcidi oottido xinaate mali-be’otun yiirati “pa” nne “ba”cenggurssatu giddon boxooxxissidosona. Yiirati doonaa pogido doonaa ceggurssatu eeshshaa bessanaappe daro aginaa kasetidi hegaaoottoosona.Yiirati koyro layttaa wurssettan bantta heeran wonttin qammin xeesettiyaa qaalati gishshatiyoobaashaakki eroosona. Dariya bagga yiirati ay asinne eriyo ubbatoo qaalata haasayiyoogaa doommoosona.Hegaappe guyiyan eti akeekiyo qaalati eesuwan coratti coratti boosona.Naa’’u layttan dariya bagga yiirati guutta giishin ishatamu woykko hegaappe bolla qaalata go’ettana danddayoosona. Ha wodiyaa heeran naa’’u qaalata waaxidi leemisuwawu “taayee xanttaa”, “na’aa kunddiis” giyageetu mala banttawu siyettiya kiitaa aattoosona. Geluwan denttidoogaadan ha qaalatu makkisuwawu graameretettay paccees.Gidikkonne qofa-qashodan ekkana danddayoos. Gaasoykka giraamere oosoy de’iyoo cenggurssati duuxxii chchikkonne, leemisuwawu “na’a kunddiis” giyaa makkisu wan “na’a” ppe kaallidi /-y/ gunddulay paccikkonne ezggiya uri “na’a”nne “kunddiis” giddon de’iyaa dabbotaa shaakkanawnne yiiray gaana koyyidobaa akeekanawu danddayees. heezzabagga woykko oyddu laytta heeran dariya bagga yiirati oyshaa oychchiyoogaa, azazuwaa azaziyoogaanne tumu hanotata woykko polota akeekana danddayoosona. Bantt a kaha misiliyan yiidabaa yootoosona.Bantta heeran haasayettiyaa doonaa /doonatu/ baaso gayyeta luxoosona.Yiirati birshshetti erettenna maalaalo cenggurssaappe doommidi birshshettay erettiyo issi issi qaalata shaakki haasayiyoogaappe biidi loddan loddan naa’’u qaalaa go’ettiyo xekkaw pinnoosona.
Hara baggaara yiirati naa’’u qaala giraameriyaa tamaarissanawu malin ooratta akeekaa demmana danddayidosona.Liitiliwuudi Bliiwis biluuma /1970/ xaqqassidi yiirati naa’’u qaalata go’ettidi haasayiyoode tishshissi xeellana bessiyay eti aattiyo kiitaa gidiyoogaa qonccissiis.Gujuwan Liiti lwuudi Dansseloobiina/1979/ waabeyidi xaqqassidoogaadan usuppun dumma dumma doonatu bolla oottido xinatiyan yiirati naau’’qaalata go’ettidi laappun dumma dumma giraamere oosota aattana danddayiyoogee erettiis.
a.	Malaatiyogaa woykko sunttaa xeesiyoogaa /leemisuwa–hini maxaafaa/ 
b.	Oychchiyoogaa woykko koyiyoogaa /leemisuwa–daro maattaa/
c.	Dees giyogaa /leemisuwa–tana namisibeynna/
d.	Hanotaa qonccissiyoogaa /leemisuwa anoy kunddiis/
e.	Haaruwaawatettaa malaatiyogaa /leemisuwa–ta caammaa/
f.	Asa woykko yoho qonccissiyoogaa /leemisuwaa-lo’’o maayuwwaa/
g.	Oychchiyoogaa /leemisuwa-awa kuwaasee/
yiiratuhaasayaa birshshettaanne oosuwaa eranawu oottido xinaatetun doonaa meeziya buussaa giddon yiiraa dichchaa hanotaykka be’ettana koshshiyoogaa daroti maayyoosona. Eti yiiraa guuggiya dichchaanne gaytotettaa koshshaa tishshissi xeelloosona.Ubba doonatun de’iya humma eeshshati asay qoppiyoonne hashetiyo kotta ogiyaappe pulttiyooqee erettana bessees.Hegeekka alamiyan awa heeraaninne asay doonaa meezetiyo wode asaa guuggeenne issippetettaa dussay dicciyoogee humma eeshsha.
1.	Gomppanne Ooso Qaalatu Dichchaa
Teeleegraafe haasayay naa’’u qaala xekkaappe zooxees.Yiiraa ooso giday dicciyoode teeleegraafe gidida adussa adussa qofa qashota makkisees.
Leemisuwawu -  * Abbabi hegaa koyyees
                 * Gawariya xaraphpheezzaa bolli eqqaasu yiirati naa’’u qaala
 Waattaappe aadhdhidi unddenna qaalata go’ettidi qofa-qashuwaa meruwa doommiyoode /-ta/ mala yeleta gunddulatanne /-a/, /-yo/, /-yo/, /-y/ mala arttikileta /articles/ woykko erettidaba gidiyoogaa bessiya gunddulata go’ettoosona. Yiirati naa’u qaalata waaxi go’ettiyo xekkan hageetu gunddulata go’ettennagaa aadhdhida be’idoogaa hassayana koshshees.
2.	Qofaa Aahotettaa
Yiirati doonaa pogiyoode dumma dumma bare miixan issi qaala, naa’’u qaala giiddi teeleegraafe xekkawu pinniyogaa be’ida. Dumma dumma graamere oosoy de’iyo ooso qaalatanne yeleta gunddulata loddan loddan waati shaakkidi go’ettiidi biyakko dumma dumma xinaatetu ayfiyaappe be’ida.Yiirati doonaa meezetiyoode duuqo xalla gidennan eti oottiyobaykka keehii koshshiyaba gidiyoogaa akeekida.

2.1.2. Doonaa Pogido Doonaa Meeziyanne Guugge Hanotata

Guugge hanotati doonaa pogido doonaa meeziyaara oyqettiyo naa’’u ogeti  kaalliyaageeta.
1.	Yiiratu heeran gasttati /yelidaageeti/ daro haasayikkonne yiirati bantta guuggiya abbee /capacity/ danddayiyo suuppabatuppe attin undduwaalobaa oyddu layttaanne baggaappe kasetidi oyqqana danddayokkona. Hegee guugge hanotawunne doonaa pogido doonaa meeziyawu de’iyaa gaytotettaa bessees. 
2.	Doonaa tamaariyoo hiillata: doonaa tamaariyoo hiillay guugge hanotawu doonaa pogido doonaa meeziyaara de’iyaa gaytotettaa bessiyo oge.
Dumma dumma doonatun yiirati doonaa meezetiyoonne balaa baliiddikka gigissi giigissibiyo hiillay dees.Ane yiirati doonaa meezetiyo hiillatuppe kaalliyageeta kasiya guyyiya maaran be’oos.

a.	yiiratioonanne shaakkennan doonay haarettiyo humma higgiya kessoosona.
-	ma – miikke
-	ba – biikke
-	haaya – haayiikke gaana danddayoosona.
b.	Gishshaa /birshshettaa/ immidi qofaa aattees. 
Tayilo! maxaafaa! giya naa’u sunttatu waattaa be’ida asi,na’ay baayyiyaa maxaafaa nabbabiyogaa yootana koyidoogaa akeekana danddayees.
c.	Dumma dumma gunddulati oottiyo giraamere oosuwaa takkidi akeekees. Badalaa oydiyaa giidi naa’’u qaala xekkan aattiya yiiray /badalay oydiyaa bolli dees/ gaana danddayees. /-y/ giyo erettidabaa bessiya somiyanne /bolli/ giya dabboyiyaagaa oosuwaa takkidi akeekees. Ha a-c gakkanawu de’iya hiillata yiirati banttarkk a porqqattiiddi baliiddinne hegaa loddan loddan giigissiidi tamaaroosona. Hegeekka kawushshaappe undduwaaluwawu bees.




2. 2. Doonaa Tamaaruwaa

Doonaa pogido doonaappe hara naa’’antto doonaa eranawu wudidi meeze woykko meeze gidenna baaxiyan doonaa danddayiyoo bussaa.
Meeze tamaaruwaa- timirttiyawu asttamaariyaa qaxaridi, wodiyanne sohuwaa battidi, timirrtte gayyiyaa giigissidi, tamaarissiyo miishshaa giigissidi ayifiyaa siraatan paaccanawu danddayiyoba gidididi-be’iyaqofanne ooso laamiyaa e’hiyagaa. /Annilley xaasanne haraata /1992:91/meeze gidenna tamaaroy qassi timirttiyassi asttamaare qaxarennan, wodenne soho battennan, siraatay de’iyo paaciyan kaafettennan demmiyo qofanne ooso laamiyaa. Issi na’i woykko gastta asi doonaa pogido doonaa haasayiyo heeraappe haraa doonaa haasayiyaa heeraa biidi duussaa doommikko ooratta issippetettaa duussay a giddiyo gishshawu he heeraa doonaa eranawu baaxetiyogaa doommees. Hegaamala peeshshan doonaa tamaariyogee meeze gidenna hanotan tamaariyogaa geetettees.. Issi na’I woykko gastta asi naa”antto doonaa tamaariyo ogee tamaariya eeshshaa dichchaappenne timirttee imettiyo peeshshaa dummatettappe denddidaagan koyro doonaa meeziyappe keehi dummatees.Koyro doonaa meeziyappe dummatiyo gaasotuppe amaridaageeti.Kasetidi doonaa erees.Akeekaynne yuushshi qoppiyo hiillay dicciis, issippetetta duussaanne wogaa allaaleta shaakkana danddayees, boala baliyode a hulluuqoy balbbuqettana danddayees.
Naa’antto doonaa tamaariya ay asinne kase eriyo doonaa eray tamaaruwa buussa eeniya woykko eenenna ogiyan bochchana danddayees.Doonaa waati go’ettanaakko eriyogee eeniya ogiyan, issito issito giraamerewoy woga dummatettaappenne milatuwappe denddidaagan bala kuuushshaa kuuyyana danddayiyogee qassi eenenna ogiyan bochchana danddayees.
Naa’antto doonaa tamaaruwaa xeelliyagan qommora doonaa pogido doonaassi nu be’ido denddo-qofati ubbay oottoosona. Eeshshaawati malatissuwan, mali-be’uwaninne zaaruwan /minttettuwan woykko dom’’echchuwan/ meezetiyogaa giyogee, giddobaawati doonaa tamaaranawu pala maaddees giyo garssa gidaynne hashetuwaawatu denddo-qofay ubbaykka naa’’antto doonaa tamaaruwawu maaddoosona.Hageetuppe Kiraasheena Laytibooninne Isppoodi: 1999: 38 xaqqasidoogaa/ qofay guuttaa dummatees. Kiraasheni giddobaawatu qofaa kaafiyaba gidikkonne meezetuwa nne tamaaruwaa giyo qofati gastta asaassikka, giyogeenne doonaa pogido doonay diishin naa``antto doonaa tamaariyageetussikka maaddoosona /oottoosona/ gees. Naa’antto doonaa eranawu warettiya asi pogo-doonaagaa mala peeshshan chii-meeze ogiyan tamaariyaba gidikko hegee meezeto geetettes. Hegaa mala peeshshay meezetiya uraa haasayanaadan minttettees. Ha haasa yayikka yiirati doonaa pogiyode koyro heeran go’ettiyogeetu mala qofa qashota oyqqidaagaa gididi doonaa muruta xekkan go’ettanaadan oottees. Tamaaro giyogee qassi meeze timirtte peeshshan oottiyoba.Hegee darotoo meezetuwan be’iyobaappe dummatees.Hegaa gishshawu tamaariya uraa eesuwaara haasayiiganaadan denttettenna goosona.
Hara baggaara tamaaruwaa giigissoy diyogaannegiigissoy baynnaagaa giidi naa``an shaakkana danddayettees. Giigissoy diyo tamaaro buussay tamaariya ura xalla gidennan tamaarissiya urikka de`iyoogaa. Taamaariyobawukkagayyee de’in, wodiyaa battidiqafaa woykko ooso laamiyaa paacciyo hiillaa giigissidi shiishshiyooba.Ha qommora qonccissido naxibeti ziqqaappe biidi xoqqaa gakkanawu daana danddayoosona. Leemisuwawu asttamaare giidoggee beni woosa keettaaninne mazggiidiyan tamaariyode issi xekkan ba laggetuppe munnuuqida tamaaree haraata tamaarissiyo hanotaappe biidi ha oosuwan loohida asttamaaree beni woosa keettaaninne mazggiidiyan tamaaryode issi xekkan ba laggetuppe munnuuqida tamaaree haraata tamaarissiyo hanotaappe biidi ha oosuwan loohida asttamaaree tamaarissiyo hanotaa gakkana danddayees.
Timirttiya gayyiya /waattaa/ xeelliyagankka issi bashiyan xaafido pitaliyaa woykko nabbabuwaa meeziyappe biidi zammaana timirtte seeraa gakkana danddayees.Timirtte gayyiyaban qoppana koshshiya waannabay timirttiyaa kasiya guyyiyaa zaggiyogaa.Wodiyaa giyogee he timirtte giigissoy imettiyo woykko shiiqiyo wode shaahuwaa giyogaa.Gallassa gidin qammagidin, saaminttan amarida wode gidin kummetta saamintta gidin tamaariyanne tamaarissiya uri timirtte buussan gayttiyo wodiyaa biradhdhees.Tamaariyo sohoykka hegaadan batettida timirttiya tamaarana danddayiyo mitta kuwaappenne daasiyappe biidi kumetta giigissoy de`iyo zammaana timirtte keettaa gakkana danddayees.Tamaariyo sohoykka hegaadan batettida timirttiya tamaarana danddayiyo mitta kuwaappenne daasiyappe diidi kumetta giigissoy de’iyo zammaana timirtte keettaa gakkana danddayees.
Giigissoy Diyo Tamaaro Buussa.
1.	Tamaariya uraa bolli asttamaareekka doorettees
2.	Timirttee imettiyo erettida wodeenne sohoy dees 
3.	Timirttiyawu gomppay /content/ doorettees
4.	Timirttee shiiqiyo ogee zaggettees
5.	Timirttiyawu halchchoy giigees
6.	Tamaarissiyo miishshati giigoosona
7.	Qofanne ooso laamee yiggettiyo /paacettiyo/ hiillay giigees.
Hara baggara qassi giigissoy baynna tammaaro buussay, a sunttay bessiyogaadan issi uri asttamaaree baynnan, tamaariyobawu giigissoy baynnan, awudenne awankka qaadadan laame demmiyo buussa.Yaaniyo gishshawu timirtte keettaaappe kareera demmiyo qofanne ooso laame ubbi giigissoy baynnabaa giyogaa.
Xaaxi waaxi xeelliyode asa ni demmiyo timirttee giigissoy baynnabaa gaanawu danddayettees. Ubba qassi doonabaa xeelliyagan asi doonaa pogido doonaa meezetiyoy asttamaa. riyaa kerayidi timirttiya gomppaanne sohuwaa zaggidi tamaarissiyo miishshata giigissiina gidenna. Asi doonaa pogido doonaa ezggonne haasaya xekkan meezetanawu timirtte keettaa geloy koshshiyaba gidenna. Bantta dicciyo heera asaara de’ishin beettiya injje ubban go’ettidi giigissoy baynna timirtte buussan meezetoosona.Hegee doonaa go’ettiya asaara gaytotettaa oottanawu danddayissees.

















Hezzanto Shempuwa

3.1.Doonaa Pogido Doonaa Tamaarissiyogaa
3.1.1. Doonaa pogido doonaa eeshshata.
•	Issi yiiray ay doonanne eranaappe kase naa’’aappe biidi ichchashaa gakkanawu de’iyaa layttatun meezetiyobaa. 
•	Issi uri naa’’anne hegaappe daro doonay haasayettiyo heeran diccikko issi kutti issuwappe daro doonatun doonaa pogana danddayees. 
•	Yiiraa meeziya buussay meretaa kasiya kaaluwaa naagidi kawushshaappe deexuwawu bees. Hegaa maaran heezzunne oyddu pitaleti de’iyo qaalatuppe kasetidi issi nne naa’’u pitaleti de’iyo qaalata xeesanawu malees. Paca qofa-qashotuppenne qofa-qashotuppe kasetidi qaalata xeesees. Birshshettabata eranaappe kasetidi xaaxi-waattabata xeesees. Leemisuwawu gukkiyaba ubbaa “haattaa”; miyoba ubbaa “qumaa”; gastta asa ubba “baabba” giyo sunttaa immees. Hegaadankka sheefabaappe kasetidi oyqettiyabaa, haahuwappe kasetidi matabaa erees. 
•	Meeziyaa buussay giigissoy baynna tamaaro buussa. 
•	Qaadan meezetiyobaa.
•	Wodiyanne sohuwaa zaggidi, halchchuwaa kessidi, asttamaariya qaxaridi, tamaarissiyo miishshata giigissidi oottiyoba gidennan he doonaa haasayiyaa asaa giddon dicciyogaa xallan meezetiyobaa.
3.1.2. Doonaa pogido doonaa tamaarissiyo Gaasota 
Doonaa pogido doonaa aybissi tamaarissiyo? Nu biittan Amaarattuwaa doonaa pogido doonatto tamaarissiyogee 1901 ppe doommidi doomettiis. Xaaxi-waaxin issi doonaa doona pogido doonatto t/keettan tamaarissiyo gaasoy hagaappe kaalliya halchchota hoolliyaa gattanaassa.

a.	Yelagati Timirtte Keettaappe Karen Meezetido Chii-meeze Guussatanne Qonccissota Harummanaadan Maaddanwu: hegaa giyogee t/keettaa yiya yelagatussi eta soo asay, heeraynne dichchaa hanotay dumma dumma gidiyo gishshawu eta doonaa meezeekka issi mala gidenna. T/keettan qassi deree meezdan ekkiyo doonaa geluwanne go’’aa tamaariyo gishshawu bantta balaa harummanawu maaddees. 
b.	Nabbabuwa Hiillaa Tamaarissanawu: doonaa pogido doona timirtte buussan oorattadan shiiqiya allaalletuppe issoy nabbabuwaa hiillaa. Tamaareti doonaa pogido doonaa ezggiyo nne haasayiyo hiillaa t/keetti gelanaappe kase eridi yoosona. Shin nabbabuwa hiillaa eranaw t/keetti geliyogee attennabaa.
c.	Xaafuwa Hiillaa Tamaarissanawu: xaafuwa hiillaykka nabbabuwa hiillaadan t/keetta xallaappe beettees. Hegeekka pitale qommota shaakkidi xaafiyogaappe doommidi aaho dirssateta xaafiyogaa gakkees. 
d.	Yelagati Biddaaninne Xaafuwan Bantta Qofaa Qonccissanaadan Maaddanaassa:ha giday galla galla issippetettaa duussan oottiyogaa mala coo haasayaa gidennan issi qofaa woykko allaaliya doonan gidin xuufiyan gidin kasiya kaaluwaa naagidi asawu geliyadan makkisidi shiishshiyogaa. Tamaaretikka he doonan luxida haasayachchanne xaafe gidanaadan maaddiyogee doonaa pogido doonaa timirttiyawu halchcho.
e.	Yelagati Ezgguwaninne Nabbabuwan Bantta Qofaa Dichchanaadan Maaddanaassa:  ezggoynne nabbaboy haraatu qofaanne xelaa maayiyogaanne palqqiyogaa koyiyaba gidiyo gishshawu yiggiyogaa, yuushshi qoppiyogaanne palamaa milatiyabata oyqqees. Yelagati ezggidobaanne nabbabidobaa coo gede ekkiyageetanne ammaniyageeta gidennan pilggiyageetanne oychchiyageeta gidana bessees. Yaatiyo gishshawu doonaa pogido doonaa timirttiyan eti ezggiyo haasayaanne nabbabiyo allaalliyaa likketettaa pilggidi ekkanaadan woykko harummidi loyttanaadan ixxikko qassi aggiiganaadan maaddiya gidaa dichchana koshshees.

















3.1.3. Doonaa Pogido Doona Timirttiya halchchota
Doonaa Pogido Doona Timirttiya halchchota paattidi xeelliyo wode kaalliyageeta
•	Dirattuwappe meeze haasayawu pinttiyogaa
•	Tamaareti luxida biddanchchanne xaafe gididi bantta qofaa doonan gidin xuufiyan gidin koshshaadan aattanaadan /qonccissanaadan maaddiyogaa 
•	Lo’o xaafe gidanaadan maaddiyoga 
•	Dumma dumma dirssate-xaafo hiillata woommidi xaafanaadan maaddiyogaa
•	Maxaafata bori nashshanawunne dumma dumma dirssateta harummanawu danddayanaadan maaddiyogaa.
•	Doonaa seeraa saynise ogiyan birshshanawu danddayissiyogaa 
•	Muruta pilgganchcha oottiyogaa.
Xaaxi-waaxin doonaa pogido doonaa tamaarissiyoy, tamaareti ezgguwan, haasayan, nabbabuwan, xaafuwaninne pilggettan luxidaageta gidanaadan maaddanaassa.Zaari zaari qonccissidoogaadan payyatetti de’iyo ay yiirinne naa’’u layttaappe biidi baree ichchashaa gakkanaashin doona pogido doonaa geeshshidi haasayees. Timirtee doomettiyo usuppun woykko laappun layttan qassi ba qofaa qaalan loyttidi qonccissees. Gidoshin hagaa mala giday de’iyo gishshawu awu gujo timirttee koshshenna gaana danddayokko. Hegaadan giissiya issi issi kaaleta oyshati doosona. Leemisumawu 
Na’ay bari qofaa kasiya kaaluwaa loytti ziireyidee? I haasayiyo cenggurssay ubbatoo borxu giidi siyettii? A cenggurssaa denddoynne kuunddettay /xoqqaynne ziqqay/ siyettii? 
Simi ha oyshati denddiyode tamaariyaa nu maaddiyo /tamaarissiyo/ baaso gaasota demmoos giyogaa. 
Tamaareta doonaa pogido doonaa tamaarissiyo heezzantto ayfe yohoy loytti nabbabiyageeta gidanawu danddayissanaassa. Ha wodiyan issi asi era demmiyo waanna ogetuppe issoy nabbabuwaa. 
Doonaa pogido doonaa tamaarissiyo hara baaso allaallee qassi tamaareti bantta qofaa xuufiyan makkisidi aattanawu danddayanaadan maaddanaassa.Tamaareeti xaafettabaa nabbabiyageetu xalla gidennan etikka xaafin haray nabbabanaadan etawu maaduwa akoshshees.ubbaykkaxafaanchcha gidana  xaykkonne bantta qofaa  matan de’in qaalan qonccissana danddaynna urawu xuufiyan hirayidi shiishshiyo hiillaa demmiyakko go’iyogee palanettenna. Xaaffoy koshshees giidi tamaariyoy hegaa gishshataassa.Tamaareta doonaa pogido doonaa tamaarissiyo ichchashantto gaasoy pilggixeelo a’yaanaanne guuggiyaa minttanaassa.Pilggetta a’yaanaanne guuggiya minttiyogaa giyode, tamaaretisissiyo, haasayio, nabbabiyonne xaafiyo qaalatussi suure birshshettaa immiyonaa? Eti go’etiyo doonaa giddon de’iya qaalatussi diya dumma dumma peeshsha siraataanne birshshettaa loytti eriyonaa ?giya oyshatuppe denddidi goos. Simmi doonaa tamaarissiyoy tamaareti bantta doonan kumetta hiillan go’ettanaassa gidiyo gishshawu haasayaa, ezgguwaa, nabbabuwanne xaafuwadan pilggetta hiillaakka dichchanaadan maaddana koshshees.
3.1.4. Issi uri bari doonaa pogido doonaa erees giissiyabata 
Issi uri bari doonaa pogido doonaa erees gaanawu hagaappe kaalliya gidata kunttana bessees.
A.	Ba Balaa Harummiyogaa
Isi asihaasayiiddi ceggurssaanne qaalaa geluwaa woykko giraameriyaa makkisuwaa balidoogaa akeekidi hara asa maado koyyennan bari huuphen harummanawu woykko giigissanawu danddayikko he doonaa erees giyogaa. Leemisuwawu issi uri “Ha allaalliya polissanawu malana” giya qofa-qashuwaa haasayanawu doommidi “Ha allaalliya polana….” Giyasan duuttidi
“Ha allaalliya polissanawu malana” giikko balana haniyogaa akeekidi barkka harummiis giyogaa.He doonaanne ageluwaa erennaakko asiodennan harummana danddayennashin.
B.	Haraa Balaa Akeekiyogaa; 
giyogeenne hara issi uri haasayiiddi doonaa siraatay immennabaa woykko he doonaa haasayiya asay like giidi ekkenna cenggurssaanne qaalaa woykko giraamere makkisuwaa sissikko, he siyettida doona kifilee bala gidiyogaa akeekikko he doonaa erees giyogaa. He akeekuwa hanotaykka hagaappe kaalliyagaa milatana danddayees.
Issi uri haasayiiddi “ Ta sooppe yayidda maallado a be”aaszino-” giya qofa-qashuwaa sissikko ezggiyagee qofa-qashuwa makkisoy bala gidiyogaa akeekees. Gidoshin haasayiyagee “Zino maallado ta sooppe yayida a be”aas”gaana koyidoogaa qaalatu ziiriyappe akeekana danddayiyo gishshawu qofa-qashuwa hegaa maaran giigissidi kiitaa akeekees. Shin qaalatu ziiree keehi dirqqallettikko qofa- qashuwa suurissanawu barchcheyiyo gishshawu haasayiyagee yohuwaa zaarettanaadan oychchees; woykko “yaagan koyyadii? Gees. Leemisuwawu “timirttiya xana”aydda
Xiskkuwa aqada hegaa gishshawu oykkiis xiskkabeykke” giya qaalatu ziiree injjettenna gishshawu woy zaarettanaadan woy I gaana koyyidobaa nu gelaagaa keenaa qonccissidi aqofaa oychcheettees.
C.	Gaytotettaa Xekkaa Shaakkiyogaa: issi heeraa asay doonaa go’ettiyode issippetettaa duussaaxekkan, matuman, bariyan, eretaanine hegeetu mala gaasotun doonaa go’ettiyo hiillay dummatees. Dere asaa gayye giddon ooni, oossi, ay, waatidi giyakko meeziyan erettees. Leemisuwawu wolatttattuwa haasayiya asaa giddon “inttena” geetteetees. He bonchchuwara maayettiya cenggurssati, qaalatinne haasaya hanotatikka doosona. Asaykka hegeetu mala hanotata naagidinne bonchchidi haasayees. Doonaa erees giyo uri ha hanotata bonchchidi ay? Oossi? Waatidi? Awude? Gaana bessiyakko shaakkana koshshees. Hegee xaykko asaara he doonan gaytotettaa oottanawu wayssees. 
D.	Bila Haasayata Shaakkiyogaa:-Issi heera asay ba doonan go’ettiyode qofaa borxxoxxissanawu, qofaa oyttanawu woykko qonccissuwa shongayanawu bila haasayata go’ettees. Deree go’ettiyo doonaa geeshshidi eriya he biitta asi bila haasayatu meraanne gomppaakka akeekana danddayees. Leemisuwawu “Daabuloynne Tolkkaasoy ayfenne akkirssa” giya qonccissuwa siyiya wolayttattuwa haasayiya uri ha kiitawu sitta birshshettay issoy asa ayfe hinkkoy qassi mitta qommo gaanaassa gidennan naa”ay morkke gaanaassa gidiyogaa erees. Ha qommora xaqqasido naxibeti issi uri gaytotettawu haniya xekkan doonaa erees giissiyabata. Shin hegaa giyogee doonaa aybatettaa birshshidi erees giyogaa gidenna. Gaasoykka he doonaa aybatettaa eranawu giiggissoy de’iyo tamaaro buussan doonaa giraameriyaa xanna’’anawunne pilgganawu koshshees













Naa” antto Doonaa Tamaarissuwaa
1. Naa”antto doonaa giyogee woygiyoogee?
2. Doonaa pogido doonaa tamaariyanne naa”antto doonaa tamaariya giddon de’iya dummatettaa 	birshsha yoota.
3. Naa”antto doonaa tamaarissiyo ogee doonaa pogido doonaa tamaarissiyo ogiyaara issi mala 	gaada qoppay?
4. Issi uri naa”antto doonaa luxanaadan un’’ettiyaa hanotatuppe xaafa.  
5. Naa’antto doonaa timirttiyaa barchche oottiya hanotatuppe xaafa.
6.  Doonaa pogido doonaa tamaarissiyogaappenne naa”antto doonaa tamaarissiyogaappe awugee 	deexxii? Aybissi?
7. Doonaa pogido doonay kelttiya geliyoogee naa’’antto doonaa timirttiyaa bolli eenenna 	naaquwaa ayissana danddayiyoy ay ogiyanee?  
8.  Naa’’antto doonaa  imirttiya tamaarissanwu maaddiyaa hanotati aybee aybee? 
9. Naa”antto doonaa tamaaree naa”antto doonaa tamaarishin A timirttiyaa minttiya /kaafiyaa 	hanotati aybee?
Xaaxi waaxin naa’’antto doonaa giyogee issi uri doonaa pogido doonaappe haraa, woy heeraappe na”atettan coo qaadadan meezetido doonaappe haraa wudidi tamaariyo doonaa. Hegaa mala doonaa tamaaranaadan giddiya hanotati cora gidikkonne ayfettiya allaalleti timirttiyanne ooso hanotata. Ha hanotati koyyoyo doonaa gidaa /eraa kunttanawu/ demmanawu dumma baaxiyaa oychchees. Ubbakka tamaaree he naa”antto doonay haasayettiyo biitta asa gidikko baaxee wolqqaamees. Oosuwaa oottanawu, he biittaa kumetta seeraa akeekanawu, go”aa gidin qohuwaa gidin issippe shaahettiya deriyara maayettanawu nne muleera moozottidi attennaadan doonaa loytti xanna”idi erana koshshees.
Xaaxi-waaxi xeelliyoode naa”antto doonaa tamaariyaa doonaa tamaarissiyoo halchchoy doonaa pogida uraa tamaarissiyogaappe dummatiyoosi darenna. Naa”aakka tamaarissiyoode tamaaree haasayan, xaafuwan, nabbabuwaninne ezgguwan bari qofaa loytti qonccissanaadaaninne akeekanaadan danddayissanawu baaxetoos. 
Naa”antto doonaa tamaariyaa i ba tamaariyo doonan koshshiyagaa keenaa go’ettanaadaaninne cuucumanaadan baaxetiyoode doonaa pogido doonaa meezetido buussaa leemiso oottidi kaallanawu daro malati oosettoosona. Ubbakka doonaa pogido doonaa meezetiyo eesuwaa, a meezetiyo xoqqa xekkanne a meezetiyo la’’atettaa ( un’’ettenna hanotaa) yiggi xeelliyoode, doonaa pogido doonaa meezetiyo buussay naa’’antto doonaa tamaarissanawu immiyo maadoy wolqqaama gidiyoogaa akeekana danddayettees.
Gidoshin doonaa pogido doonaa meezetido hanotaa naa’’antto doonaa tamaariyo buussan muumeera zaarettanawu woykko oosuwan peeshshanawu danddayettenna.Gidikkonne akeeki xeellana bessiya issi issi maaddiya hanotati de’iyoogee attenna.
Hegeetu giddon wodiyaa, asttamaariyaa oosuwaa, doonaa kasiya kaaluwaa, gomppaa, giigida oosota, koshshaa, hiillatu kasiya kaaluwaa, xeelaa /ixuwaa/ hanotaa, doonatu dom’’ettaanne hegeeta milatiyageeti doosona.
Doonaa pogido doonaa tamaariyanne naa’’antto doonaa tamaariya giddon de’iyaa issi dummatettay wodiyaa allaalliyaa. Issi doonaa, doonaa pogido doonatto meezetiya na’aassi xiskko wodeppe attin hara wode ubban he doonaa meezetiyo qaaday dees. He doonaa giddon de’iyaa dumma dumma cenggurssata, ooratta ooratta qofa qasho  meruwaa seeratanne qaalatu geluwaa meezetanawu ayyo keehi adussa wodee dees. Saatiyan gammatiyakkokka laatamanne oyddu saatiyaappe haray attin tammannee naa’’u saatiyaa xiskkuwawu battiyakkonne hara oosuwawu tammanne naa’’u saate awu de’’ees giyoogaa. Shin naa’’antto doonaa tamaariyaa hanotaynne wodiyaa qaaday hagaappe keehi dummatess. Tamaaree de’iyo heeray keehi dumma gidana xayikko, leemisuwawu he doonay doonaa pogido doonatto haasayettiyo asay de’iyoosan tamaaree he doonaa timirttiyaa timirtte keettan demmees.Hegaakka timirttiyawu zaggettida meeze wode xallan demmees.Hegaa gidinkka naa”antto doonay I doonaa pogido doonaadan a gallassa gallassa duussawu maaddennaagee erettidabaa. Ooratti tamaarido doonaa go’ettana  i giyakkonne heraa asaassi doonaa pogido hara doonay de’iyo gishshawu haasayiyo  qaadaa demmenna. Hagaara oyqettidi biya hara waanna allaallee qassi doonaa pogido doonaanne naa”antto doonaa tamaarissiya asttamaariyaappe koyettiyaa oosuwaa. Hagaappe kase nuuni qonccissidoogaadan payyatettay de’iyoo ay yiirinne tamaaresoo geliyoo bariyan bari doonaa pogido doonaa luxidi erees. Yaatiyo gishshawu asttamaaree tamaarissiyo basoy guutta.shin he doonaa naa”antto doonatto taamaariya tamaaree biron “istta” giidi doommiyaagaa gidiyoo gishshawu asttamaariyaappe daro baaxee koyettees.Naa”antto doonaa timirttiyawu de’iyaa wodee keehi qiiba gidishin koyettiya timirttee qassi keehi dalgga gidiyoogee qoncce.
Simmi naa”antto doonaa asttamaaree awu de’iyaa guutta wodeeni biron doommiyaa naa”antto doonaa tamaariyaassi shiishshiyo timirttee wodiyaa qoraphphiyagaanne gatee de’iyoogaa gidanaadan dumma giigissuwanne baaxiya oottana bessees giyogaa.Tamaariyaassi shiishshiyo timirttee qizaggettidaagaanne xekkan xekkan diccidicci biyagaa gidanaadan baaxetana koshshees.Hegaadankka naa”antto doonaa asttamaaree bawu danddayettido keenaa tamaaree naa”antto doonaan go’ettanaadan daro qaadaa immana koshshees.
Tamaariyaa gidaa (eraa)nne doonaa timirttiyaa gomppaa kasiya kaaluwaa yiggidi doonan go’ettiyo qaadaa immanawu danddayettees. Hegaa giyogee doonaa giddon de’iyaa darotoo go’iyaa ziqqa kifiliyappe doommidi tamaariyaa gidan keten’idi i eriyoo go’iyaa xekkawu tamaariyaa kaalettiyogaa giyogaa.Hegaa oottanawu injjetanaadan asttamaaree wodiyan wodiyan ba tamaarissiyo allaalliyaa pilggidi erana bessees.Tamaareekka wodiyan wodiyan asttamaaree immiyoo timirttiyaa babaa oottidi go’ettanawu aaho meeziyaa qadaa demmana koshshees.
Meezetiyo qaadaa woykko injjiyaa demmiyogaa giyogee doonaa timirttiyaa minttanawu siraatan giigida kaaletaa giyogaa. Doonaa pogido doonaa meezetiyaa na”ay doonaa meezetiyode ayyo siraatan giigida timirttee imettibeynna. Ubba wudidinne halchchidi a doonaa tamaarissidabi baawa.A heeran de’iya giddiya hanotaynne bar huulluuquwaa qonccissanwu de’iyaa a giddo koshshay sugin keehi meezetido gishshawu doonaa meezetiis gaanawu danddayettees.Shin naa”antto doonaa tamaaree bawu de’iya he qantta wodiyan doonaa tamaaranawu maaddanaadan coranne dumma dumma qommo meeziyaa oottana xayikko he doonaa go’ettana danddayenna.Yaatiyoo gishshawu asttamaariyaappe koyettiya haggaazay go’ay de’iyoo, qizaggettida, salettennanne doonaa tamarissiyaa timirtte gomppaanne meeziyaa giigissiyogaanne tamaariyaa meezetanaadan maaddiyoogaa.
Meezee koshshaara issi mala gidana xayikko a maadoy sirissees. Doonaa pogido doonaa meezetiya na”ay “meeziyaa” oottidoy doonaa meezetiyogaa akeekidi gidenna. A huulluuqoy heeraynne hara allaalleekka a giddin meezetiis. Ubba bari de’uwaa i kaalettana danddayiyoy he doonan bari qofaa, huulluuquwaa, koshshaa qonccissana danddayiyoogaana. Haray attin namisettikko namisettidogaa, saamettikko saamettidoogaa yootanawu danddayana xayikko duussay barchche.Hagaara geeddarssiyoode qassi naa”antto doonaa tamaaree doonaa tamaaranawu de’iyaa sugettay hinkkuwaagaa keena shemppo yoho gidenna.ubbakka bari yeletto heeraappe kiyidi i doonaa pogido doonaa haasayenna dere asaa garssi gelana xaykko bari duussawu go’ettiyo nne asaara gayttiyo doonay de’iyo gishshawu aynne metootenna. Gidoppeattin timirttiyaassa gidin woy he doonaa haasayiyaa asaara gayttanawu ushachchanaadan qoppidi doonaa tamaaruwaa doommiyode allaallee quliqulidi denttettiyoogee erettidabaa. Naa”antto doonaa tamaaree ha amarida go’awu qoppidi doonaa tamaariyo koshshay kaseegaappe aaruwaa minnanaadan doonaa asttamaariyappe demmiyo timirttiyappe kareera bari buzo baaxiyaa oottana koshshees.

Doonaa pogido doonaa meezetiya uraanne naa”antto doonaa tamaariyaa giddon de’iya hara dummatetettay qassi de’uwan gayttidabaa.Doonaa pogido doonaa asttamaaree tamaaretussi doonaa tamaarissiiddi shiishshiyo oorattabaa koyyiiddi pala metootees. Naa”antto doonaa asttamaaree qassi tamaarissiyo tamaareti he doonaa erenna gishshawu i shiishshiyo timirttee oorattatettan eta omooddees; bari hiillankka eta keehi eenissana danddayees. Gidikkonne naa”antto doonaa tamaaretikka oottiyo meezee, nabbabiyo nibaabeenne etawu shiiqiya oyshay eta bariyaranne koshshaara maayettana xaykko a go”ay laafa.
Leemisuwawu doonaa pogido doonaa tamaariya tammu laytta naatussi giigida nibaabee naa”antto doonaa tamaariyaa tammu laytta naatussi maayettenna.Gaasoykka he doonaa giddon de’iyabay keehi deexxiyo gishshataassa.Duge ziqqi giidi qassi doonaa pogida usuppun taytta tamaaretussi giigissidoogaa naa”antto doonaa tamaariyaa tammu taytta tamaaretussi immikko kaseegaadankka lanccoosona.Gaasoykka he doonaa giddon de’iyabati sima gidikkonne i oykkido qofay ziqqa gidiyo gishshawu naa”antto doonaa tamaareti kumetta wozanaappe hammu giidi ekkokkona.Hegaa gishshawu doona tamaaretussi imettiya meezee eta de’uwan gayttidabaara (meeziyaara) nne eta gidaara (eraara) maayettiyagaa gidana koshshees.
 
Xuufiyan pee’ida doonaa meezeetiya doonaa-pogida uray he doonaa meezetiyoode kaalliyo erettida hiillati doosona. Koyro ezgguwaa, simmidi haasayaa, heezzanttuwan nabbabuwaanne oyddanttuwan xaafuwaa.Ha kasiya kaaluwaa naa”antto doonaa tamaareekka naagana bessii bessennee giyagawu doona timirrttiya eranchchati dumma dumma qofaa immoosona. Ha hiillatu kasiya kaaluwaa loytti naagana koshshees giya eranchchati bantta qofaassi immiyo gaasoy tamaaree naa”antto doonaakka bari doonaa pogido doonaadan go’ettanawu koyikko ogee (hiillay) hegaa giyagaa. He hiillatu kasiya kaaluwaa naagiyogaa kaafenna eranchchati qassi shiishiyoo gaasoy hagaappe kaalliyagaa.
Naa”antto doonaa tamaaree doonaa tamaariiddi kifile giddon aattiyo wodee keehi qiiba gidiyo gishshawu doonaa keehi tamaarana danddayiyoy nabbabuwaana gidiyo gishshawu darobaa nabbabanaadan oottana koshshees goosona. Ubbakka doonaa pogido doonaa meezetiya yelagaadan naa”antto doonaa tamaareekka bari buzo baaxiyaaninne mali-be’uwan (balaa oottiiddikka) doonaa xinaatiyaa bari huuphphen aassana bessees. Ezgguwanne haasayaa hiillaa tamaaree wurssi erana gakkanaashin nabbabuwanne xaafuwaa hiillata issi aginawu woykko hegaappe daro wodiyawu gam”ettiyogee iita ayfiyaa kaalettees goosona.
Qommoora qonccissido doonaa tamaarissiyo hiillatu kasiya kaaloy naagetto giyageetikka naagettoppo giyageetikka bantta halchchuwaa baaso oottidi goosona.Leemisuwawu tamaaree naa”antto doonankka like koyro doonagaadan go’etto giikko hiillatu kasiya kaaluwaa naagana bessees. Shin tamaaree ha naa”antto doonaa daro baggi nabbabo xallawu go’ettana koyiyaaba gidikko hiillatu kasiya kaaluwaa naagiyogee nu halchchuwaako poo”oora gattana danddayenna.
Tamaariyawu de’iyaa de’o meezee wodiyan wodiyan aakki aakki biido payduwan doonaa haraara malatissiiddinne xaaxi waaxi waaxi kuuyiiddi daro tamaarana danddayees. Bari ezggidobaanne nabbabidobaa milatissidi hara ooratta qofa qasho waattaanne qaalatu geluwaa medhdhiyogaa doommidi likke gidikko sinttawu sugees; bala giddin dom”echchetikko hegaa aggidi haraa mali-be’inne hegaa gaasuwan doonaa xanna”iyogaa doommana danddayees.

Naa”antto doonaa timirttiya boili de’iyaa hara waanna allaallee ixuwaa. Doonaa pogido  doonaa  meezetiya  na”ay  koyruwan  awu  de’o  meezee  xuntta  gidiyo gishshawu, naa”anttuwan hara doonaa meezetiyo dooroy awu baynna gishshawu, heezzanttuwan doonaa i meezetiyoy haraati wolqqanttiina gidenna gishshawu he doonaakka he doonaa haasayiyaa asaakka ixxiyo qofi awu baawa. shin naa”antto doonaa tamaaree issito issi to he doonaa i tamaaranaadan sugiyaa (giddiyaa) hanotati baynna gishshawunne gaytotettawu maaddiya hara doonay awu de’iyo gishshawu naa”antto doonaa (a haasayiyaa asaa) ixxana danddayees.
Hagaa mala ixoy tamaariya bolli diikko a tamaarissana danddayettiyoy he ixuwaa xayssiyogaa xallaana.He ixoy qucettiichchana xaykko tamaaree he doonaa tamaaranawu oottiyo baaxee kalissiyaba gidenna.
Doonatu dom”ettay naa”antto doonaa tamaariyaa wayissiya allaalletuppe waannatiyagaa. Doonaa pogido doonaa meezetiya na”ay doonaa meezetiyoode a balettiya hara doona cenggurssinne gelo siraati baa. Shin naa”antto doonaa tamaaree naa”antto doonaa tamaariyoode i doonaa pogido doonaa cenggurssaykka giraamare siraataykka a qaxxiyo gishshawu issito issitoo ha naa”u doonatu giddon de’iyabay awu walakettees. Ha metoy wolqqaami wolqqaami biidi doonaa timirttiyaa xubbennaadan asttamaaree ha naa”u doonati gayttiyo nne dummatiyo naxibeta mazggafi oyqqidi tamaariyaa maaddikko he metoy pagalettana danddayees.



Naa”antto doonaa timirttiyaa doonaa pogido doonaa meeziyappe dummayiyaa allaalleta:
•	tamaariyo (meezetiyo) wodiyaa
•	asttamaariyaappe koyettiya oosuwaa
•	doonaa kasiya kaaluwaa
•	giigida oosota (meezetiyobata)
•	koshshaa
•	hiillatu kasiya kaaluwaa
•	ixuwaa woykko xeelaa hanotaa
•	doonatu dom”ettaa nne h.h.m

Oyshaa:  Naa”antto doonaa aybissi tamaarissiyoo?
Zammaana saynisiyninne tekinooloojjiyan diccibeynna biittatun saynisiyaninne tekinooloojjiyan sinttawu sugida biittatu doonaa naa”antto doona oottidi timirtte keettan tamaarissiyogee meezetidobaa.So biittaagaa gidin kare biittagaa gidin doonaa pogidoogaa gidenna doonaa t/keettan tamarissiyo humma halchchoti hagaappe kaalliyageeta gidana danddayoosona.
a.	Naa”antto doonaa xanna”idi he doonan ezggiyo, haasayiyo, nabbabiyo nne xaafiyo eraa cuucumissanawu; tamaaree ba de’iyo dalgga manttiyan bari doonaa pogido doonaappe aaruwaa hara doonay he heera asaassi daro go”aa immiyaba gidikko he doonaa dumma macaran eridi tamaariyogee attennaba gidees.
b.	Naa”antto doonaa eridi aani go’ettidi timirttiyaa kaallanawu cora doonati haasayettiyo daro biittatun dumma dumma gaasotuppe denddidaagan amara woykko issi doonay timirttee imettiyo doona gidees. Saynisiyaninne tekinooloojjiyan sinttawu sugibeynna biittatun qassi saynisiyaninne takinooloojjiyan sinttawu sugida biittatu doonaa tamaarissiyogee gidde gidees. Ubbakka naa”ntto xekkaaninne hegaappe bollan de’iyaa timirttee imettiyoy dariya baggi hegaa mala kare biittaa doonaana gidiyo gishshawu biittati bantta biitta-asaa he doonaa tamaarissoosona.
Ha naa”u humma halchchota birshshidi xeelliyoode qassi naa”antto doonaa tamaarana koshshiyogaa bessiyaa gaasoti beettoosona.Koyro gaasoy issi biittan naa”u woykko naa”aappe bolla doonati de’ishin he biittaani de’iya hara doonatu ubbaappe mexi issi doonay woykko naa”u doona xallay timirttiyawukka oosuwawukka baddo doona gidiyoogaa. Heggaa mala hanotay gayttiyoode he koyettiya doonatuppe kareera hara doonaa eriyaa asi hanotay giddin he koyettiyaa doonaa gujjidi tamaarees. Naa”antto gaasoy qassi issi biittaassi de’iya loohettaa xekkay hara biittay gakkido dichchaa xekkaappe keehi ziqqa gidiyoode yallisa saynisiyawunne tekinooloojjiyawu woykko hara xoqqa timirttiyawu woykko salo gufantto gaytotettawu giidi hara doonaa naa”antto doonatto tamaareettees. Heezzantto xekkan cora doonati haasayettiyoo heeran asaa dussay issoy issuwaara tukkubuletti uttidoogee giddin (denttettin) issoy haraagaa naa”antto doonadan tamaaranawu denddees.

Doonaa pogido doonaanne naa”antto doonaa tamaariyoo halchchota pilggikko daro baggi issi mala milatikkonne etawu dummatettay de’iyoogaa issi issi hanotati akeekissoosona.Hagaappe kase xaqqasidoogaadan doonaa pogido doonaa tamaariyoogee kase de’iyaa, meezetidonne erettiyaa gaytotetta hiillaa poshiyobadan, minttiyobadan, ooraxxissiyobadan qoodettiyaaba. Hara timirtteta tamaariyoo miishsha oottanawukka tamaaree he doonaa ezggonne haasaya xekkan eriyoo gishshawu oorattabadan yeemottidi woykko un”ettidi a tamaaranawu giigettenna. Shin naa”antto doonaa tamaariyoogee ooratta miishshaara erettiyoogaa, ooratta gaytotettaa hiillaa cuuccumiyoogaa. Ha gaytotettaa hiillay lo’i cuuccumettana xaykko hara timirttetakka oyqqanawu woykko akeekanawu danddayettenna.
Hara qonccissuwan tamaariyaa naa”antto doonaa tamaaranaadan giddiya (wolqqanttiya) gaasoy qoncce.Gidoppe attin naa”antto doonaa tamaariyawu giddee (sugettay) wolqqaamennaadan oottiyaa issi issi hanotati doosona. Leemisuwawu:
A.	Naa”antto doonaa tamaareti guuxxiis giishin hara issi doonaa, banta doonaa-pogido doonaa, eriyo gishshawu sugettay koyro doonaa erennabdan mino gidenna. 
B.	Naa”antto doonaa tamaareti issi hara doonaa kasetidi eriyo gishshawu he doonay naa”antto doonaara dom”etti dom”ettidi waayissees.
C.	Naa”antto doonaa tamaareti ha doonaa banttawu tiran gayttiyanne injjetiyaa hanotan woy hanotati giddiina gidennan giigissoy de’iyoo tamaaro buussan tamaaroosona. Hegee qassi timirttiyawu shiiqiya doonaa kifileta muliyaa oosuwan peeshshiyoo hanotaa pacissees.
D.	Naa”antto doonaa tamaareti bari doonaa pogido doonaa meezetiya yiiraadan salettennan adussa wodiyawu meezetanawu koyyokkona.
E.	Ubbakka naa”antto doonaa tamaareti he wodiyan eti oottiyo baaxiyaa ginan sinttappe tamaaranawu eta naagiyaa naa”antto doonaa kifiliyaa coratettaa gammatidi hidootaa qanxxoosona. Gidooppe attin etawu de’iyaa dooroy naa”antto doonaa tamaariyoogaaninne aggiyoogan bettiyaa go”aanne gakkiyaa qohuwaa yiggidi ekkiyogaa xalla.
Doonaa pogido doonaa timirttiyaadaaninne hara timirttiyaadaankka naa”antto doonaa timirttiyaa tamaarissanawu maaddiyaa issi issi hanotati doosona. Hegeetikka:
a.	Meeziyaa:  giigidi timirttiyawu shiiqida doonaa kifiliyaa aaho (daro) meeziyaa oottiyoogee keehi maaddiyaabanne koshshiyaaba.
b.	Tishshissuwaa: tamaaree bawu imettida doonaa kifiliyaa loytti xanna”idabaa gidikko xana”idogaa loytti akeekanaadan minttettiyoogaa, xanna”ibeynnaageenne balidoogee diikko qassi xanna”ssiyoogeenne harummiyogee (giigissiyogee) kaallidi imettiyaa timirtte macarawu kaafe gideess.
c.	Yiggettaa: koyro doonaa woykko doonaa pogido doonaa meezetido buussaadan bawu shiiqidaagaanne xanna”idoogeeta baaso oottidi hara qofa-qashota medhdhanawu, hara gelota gimbbanawu xalananne balaa oottiiddikka tamaarana koshshees. Hegaa giyooge balaa tamaaro woykko bala qofaa oyqqo giyogaa gidennan bari balaappe tamaaro giyoogaa.

?	Naa”antto doona timirttiyaa eeshshata:
•	Doonaa-pogido doonaa bolli gujjuwan meezetiyo doona.
•	Wodiyaanne sohuwaa zaggidi, halchchuwaa kessidi, asttamaariyaa qaxaridi, tamaarissiyo miishshata giigissidi tamaariyoo doona.
?	Naa”antto doona timirttiyawu giddiya (wolqqanttiya) hanotata
•	Ooso doona gidikko
•	Siraata timirttiya giddon de’iya doona gidikko 
•	Issi biitta woykko salo gufantto gaytotetta doona gidikko
•	Gaytotetta (timirttee imettiyo) doona gidikko









Oyshaa:  Doonaa pogido doonaanne naa”antto doonaa giddon de’iyaa dummatettata yoota. 

Doonaa pogido doonaa	Naa”antto doonaa
•	Ubba asaykka yiirawu asttamaare	•	Asttamaareti doorettidaageeta
•	Meezetiyo wodee keehi aaho yiiray xiskkuwaappe beegottoosappe doommidi qammi zin”ana gakkanaashin meezetees	•	Wodee keehi guutta, geella kifile gizziyan zaggettana danddayees 
•	awu imettida giigissoynne halchchoy baynnabaa, qaadadan meezetiyobaa, qaadi gattiyobaa, he doonaa haasayiyaa asaa giddon dicciyogaa xallan meezetiyobaa	•	awu giigida halchchoynne giigissoy de’iyo, halchchuwan kaaletettiya tamaaro buussa.
•	Doonaa luxeettees	•	Naa”antto doonaa tamaaretussi muleera luxiyo qaadi baa
•	Bollaa (huuphphiyal/ guuggiy) metoy gayttana xaykko doonaa meezetiyogee hanees.	•	Doonaa meezetiyogee hananawukka hanennan ixxanawukka danddayees.
•	Meeziyaa qanxxissana danddayiyaa eenenna naaqoy baa.	•	Meeziyaa qanxxissanawu danddayiyaa daro allaalleti doosona.

Kuushshaa
•	Asa kaha inxxarssa-bilaa eranchchati doonaa meeziyaa xeelliyaagan dumma dumma qofata immanaappe kase doonaa waati tamaarana danddayiyaakkonne erettenna. Tamaaruwaa denddo qofaa (saynise birshshettaa) imoy doomettidoy asa kaha inxxarssa-bilaa eranchchati ogiyaa dooyiina gaanawu danddayettees.
•	Eeshshaawatettaa, guuggiyaawatetta (giddobaawatettaa) nne hashetuwaa malatiyaa qofati asa kaha xinaatiyan baasettidi doomettida xinaate gade. Eeshshaawatu qofan tamaaroy bollaba, heeraba, eeshshaba. Guuggiyaawatu (giddobaawatu) ammanuwan qassi tamaaroy guuggiyaara (qofaara) oyqettidabaa. Hashetuwaawatu ammanuwan doonaa meezetanawu yiiraa giddo gidaynne heeraa hashetoy wolqqaama beeraara dees.
•	Doonaa pogido doonay meezetiyoobaa. Gaasoykka awu dumma giigissoynne halchchoy baynnan he doonaa haasayiyaa asaa giddon dicciyoogaa xalaalan meezetana danddayiyoobaa gidiyo gishshataassa. Hara baggaara qassi naa”antto doonay tamaariyobaa. Wudidinne qoppidi halchchuwaa kessidi, wodiyaanne sohuwaa zaggidi, asttamaariyaa qaxaridi, tamaarissiyo miishshata giigissidii oottiyoo tamaarisso buussa.
•	Issi uri bari (diccido) doonaa luxidi erees gaana danddayettiyoy:
a.	bari balaa suurissana danddayikko
b.	haariiti baliyoogaa akeekikko
c.	gaytotettaa xekkaa shaakkikko
d.	bila haasayata (qonccissota) shaakikko.
•	Doonaa pogido doonaa tamaariyoo buussay mereta kasiya kaaluiwaa maaraa kaallees; kawushshaappe deexuwawu, oyqqettiyabaappe oyqqettenna sheefabwu, mataappe haahuwawu, qaalaappe paca qofa qashuwawunne kumetta qofa qashuwawu bees.
•	Doonaa pogido doonaa tamaarissiyoo halchchoti:
a.	tamaareta lo’o xaafenne nabbabiyageeta oottanawu
b.	dirattuwaappe meeze doonaa go”awu pinttanawu 
c.	qofaa qaalankka xuufiyankka loytti qonccissanaadan maaddanawu
d.	gooba pilgganchcha gidanaadan maaddanawu
•	Naa”antto doonaa meezee doonaa pogido doonaagaappe daro xubbiyabatuura de’ees.
•	Cora doonati haasayettiyo biittan naa”antto doonaa timirttee imettiyoogee pala koshshiyaabaa.



























Oyddantto  Shemppuwaa
Inxxarssa-Bilaa (Linguistics)
Geluwaa
4.1. Inxxarssa-Bilay Aybee?
Qanttan doona xinaate.issoti issoti saynise doona xinaate giyode haraati qassi seera doona xinaate goosona. Doona opitta giya kuushshaykka dees.Doonaa aybatettaa, doonay yiidosaa xanna’’iya hara macaratikka doosona shin inxxarssa-bilay doonaa eeshshaa, doonaa so asaa, inxxarssa bila qottata, qottatu waattaanne geluwaa, hegaadankka gaytotettaanne hegeetu mala allaalleta pilggiyanne yooti gelissiya xinaate macara.
Doonaa pilggettay dumma dumma wodetun dumma dumma qottatanne meratata kaalliiddi takkiis. Doonaa xinaatiyawu polotika xeelaa, asummatettaa, opittaa, meretaawatettaa/ laamiyawatettaa, wodiyan wodiyan denddiya naanida qofaanne opittaa ginan dumma dumma birshshettaynne kuushshay imettiiddi takkiis.19tto xeetu layttan saynisee pala diccido gishshawu mereta saynisiyawu dumma dumma yafarati merettidosona.Issippetettaa duussaa macarankka ooratta ooratta xeelaa macarati saynise meraa oyqqidi porxxu porxxu giyogaa doommidosona.Hegaa kaallidi doonaa pilggettaykka saynise meraa bessiyogaa doommiis. Doonatu pilggettaa gadiyan inxxarssa-bilaa saynisee merettiis. Ha pilgetta gadee dumma dumma macarata medhdhiis. Doonaa dumma dumma tenqqaa ginaara xanna’’iyogeekka he wode doomettiis. Koyro kochchooruwan humma inxxarssa-bilay (general Linguistics) nne qonccisso inxxarssa bilay (descriptive Linguistics) merettidosona. Doonaa wodiya ginan xanna’’iya saynisiya medhdhiyogee koshshido gishshawu ha wodiyan taarike inxxarssa-bilaykka porxxu giis.Taarike inxxarssa-bilay doonaa naa’’u hiillatun shaakkidi be’anawu danddayissiya naa’’u macarata kaalettiis.Hegeetikka daayakiroonike (diachronic) inxxarssa-bilaanne sinkkiroonike (synchronic) inxxarssa-bilaa.Hegaappekka aadhdhidi geeddarsso inxxarssa bilay merettiis. Kaallidikka dendo-qofa inxxarssa bilati merettidosona. Oyddantto xekkan maakiro inxxarssa-bilaa (macro linguisitics) nne maykiro inxxarssa-bilaa (micro linguisties) giyo macarati merettidosona.
A. Humma inxxarssa-bilay (general Linguistics) 
B. Qonccisso inxxarssa bilay (descriptive Linguistics)
C. Taarike inxxarssa-bilaa   1. daayakiroonike (diachronic) 2. sinkkiroonike (synchronic) 
D. Geeddarsso inxxarssa bilaa
E. Dendo-qofa inxxarssa bilati 
F. Maakiro inxxarssa-bilaa (macro linguisitics
G. Maykiro inxxarssa-bilaa (micro linguisties) 
Ha wodiyan eraa luxida alamiyan oottiyo doonaa pilggettay ziine Hindde biittay birataa layttan saniskkiriite doonaa pilgganawu malido wode doomettiis geettees. Kiristtoosa yeletaappe kase hosppuntta xeetu layttan issi timirtte keettan doomettiis giyo ha xinaatee guyyeppe kiristtoosa yeletaappe kase 500 heerankka oosettiis. He wode ha’’i de’iyaa cenggurssatu, gunddulatu kane giyo inxxarssa-bila qottata malaatana danddayettiis. Koyro oottido xinaatetu bolli ooratta qofay gujetti gujetti biidi 500M.L heeran haasayaa haasayanawu oyddu xekkan shaahettida oosota poleettees giya denddo-qafay merettiis. /oyddu xekkati qofaa akeekiyogaa, qaalan qonccissiyogaa, kasiya kaaluwan maarayidi carkkuwan yeddiyogaa woykko cenggurssan sissiyogaa nne ezggiyagan akeekettiyogaa/.
760 M.L heeran giddo Arshshon de’iya paarise biitta inxxarssa-bilaa eranchchay xaafido maxaafan cenggurssa-bilaanne dumma cenggurssa-bilaa bessiis. Awurooppankka beni Pileetto do’uwaa wodeppe doommidi doonaa xinaatiya mali-be’oy de’iyogee odettees. Naa’’antto xeetu luyttan saniskkiriite doonay hara cora doonatuura issi pulttuwappe beettenan aggenna giyo qofay aakkiis. Ha qofay geeddarsso inxxarssa bilaa doomettawu gaaso gidiyogaa xalaala gidennan Hinddenne Awurooppa (Indo-European) doonaa so asaa xinaatiyawu baaso gidiis. 
19tto xeetu Layttaa heerappe dommidi Giriima, Sooseera, Biluumifildda, Haariisa, Choomiskka, h,h,m giyo eranchchatu ooratta qofay gujjettin inxxarssa-bilay ha”i de’iyo xekkan dicciis. Inxxarssa-bilay doonaa Saynise ogiyan pilggiya ooso gade, woykko doona-saynise geetettido gita gaasoy ay sayniseenne kaalliyo saynise ooso hiillata kaalliyo gishshataassa. Hegaa giyogee inxxarssa-bilay:
a.	Wochettaa (observation)
b.	Malaa (hypothesis)
c.	Mali-be’uwaa (experiment)
d.	Denddo-qofaa /Mala qofa (theory) giyo baaso saynise ooso ogeta kaalliyo gishshataassa.
Saynise oosuwaa xeelliyagan saynise oosuwaa waanna waanna eeshshata /major characteristics/ giyogeeti:
1.	Qonccetettaa (Explicitness)
2.	Seeraa (systematicness)
3.	Tillatettaa (objectivity) qoncciyan beettiyo ooso gade gidiis. 


1.	Inxxarssa bilawu qonccetetta eeshshay dees giyogee inxxarssa-bilaa xinaatiya oottiyo wode xinaatiya woyikko pilggettaa ottanawu denddo gidida gaasoy woykko xinatiyawu denttettida gaasoy qoncciyan erettees giyogaa xinaatiya buussaanne ayfiyakka mammoyenna hanotan wottees giyogaa. Ha eeshshay xinaatiya ayfiya nabbabidi akeekanawunne xinaatiya aassana koyiya urawu injjetiyogaa xalla gidennan osuwa luxettawukka keehi maaddees.
2.	Siraataa xeelliyagankka inxxarssa- bilaa xinaatee awuppe deddidi awu gakkidaakko xinaatiya seeraa woyikko kasiya kaaluwa qocciyan bessiyo gishshataassa. Leemisuwu issi inxxarssa-bilaa pilgganchchay issi doonawu gayye eeshshaa xanna”anawu denddikko doonawu aykifiliya koyro,ayigaa qassi kaalidi, awugaa wurssettan pilggana bessiyakko erana koshshees. Hegaa gishshawu doonaa cenggurssaa akeekidi gunddulawu hegaappe qassi geluwaanne birshshetta siraatawu pinnana koshshiyogaa akeekees giyogaa. Kasiya kaaluwanne hara xinaate siraatata bessiyo wode qassi qonccetettay daana bessiyogaakka dogana koshshenna.
3.	Inxxarssa-bilawu tillatettaa eeshshay dees giyodekka xinaatee pilgganchchaa buzo hulluuquwappenne koshshaappe la’’a (yeda) giyogaa. Hegaa xallakka gidennan xinaatiyan imettiya malay coo geetteesa woykko qofa xallan attiyaba gidennan qoridi tillatettaa boxooxissanawu danddayiyoba.

1.2. Inxxarssa-bilaa Xeelliyagan Imettida Bala Qofata
Inxxarssa-bilay oorattanne dichcha bolla de’iya ooso gade gidiyo gishshawu a aybatettaa akeekida asaa paydoy pala guutta. Hegaappe denddidaagan asay inxxarssa-bilaa xeelliyagan dumma dumma bala xeelaa woykko qofata immees.
Hegeetuppe amaridaageeta kaallidi be’ana.
1.	Doonaa Dichcha Xallaa Xanna’’iyagaa
Issi issi asati inxxarssa bilaa aybatettaa suure akeekennaagaappe denddidaagan inxxarssa-bilay doonaa-dichcha xallaa xanna’’iya taarike xinaate giidi qoppoosona. Ha asatu xeelan doonay hara kane doonaappe (parent language) waani yiidaakko xeelliya taarike (diachronic) xinaate xallaa oottiyabatto qofettees. Ha xeelay inxxarssa-bilaa aybatettaa woykko xinaate zawaa muleera qonccissiyaba gidenna. Taarike xinaatiya woykko doonaa dichchaa nnea yuussaa xeelliyagan inxxarssa- bilaa gattiyabi baawa giyogaa gidenna shin taarike allaallee hara shaynna xinaatenne tishsha xeelo ginatuppe issuwappe attin baddo gidenna. Yaatiyo gishshawu inxxarssa-bilaaba qoppiyo payduwan taarike xinaate xallaa qoppana bessenna.

2.	Doonaa Eraara (go’ettiyogaaranne danddayiyogaara) Dabbotiyogaa
Inxxarssa-bilaa xeelliyagan hara bala qofay qassi inxxarssa-bilawu doona timirttiyara woykko eraara sitta dabbotay dees giidi qoppiyogaa.Ha bala akeekaa gaasuwan issi uray taani inxxarssa-bila tamaare woykko inxxarssa-bila eranchcha giikko he urawu kaalidi shiiqiya oyshay aappun doonaa eray woykko ayikeena doonaa danddayayi? giyagaa. Inxxarssa-bilay ba baggaara doona timirttiyawu maaddiyobi diikkonne inxxarssa-bila giyode daro doonaa tamaariyoba woykko daro doonaa eriyo miishatto ekkana bessenna.Yaatiyo gishshawu doonaa eeshshaabaa sayinise ogiyan xanna’’iyogee nne daro doonaa eriyogee naa’’u dumma dumma allaalletto xeelettana bessees.
3.	Puulaa (aesthetics) Yiggiyobatto Qoppiyogaa
Heezzantto bala qofay inxxarssa-bilaa hayyo-xaafo-bilaa woykko doonaa puulayidi go’ettiyogaa yiggiyo miishshatto qoppiyogaa. Hayyo-xaafo-bilaa borinashshoy woykko yiggettay hayyo-xaafo-bilaa oosoppeattin inxxarssa-bilaaba gidennaatto nne hayyo-xaafo-bilaa yiggiyagee hayyo-xaafo-bilaa geeddanchchaappe attin inxxarssa-bilaa erachchay hayyo-xaafo-bilaa giddon de’iya doonaa eeshshaa xanna’’ikkonne puulaa ginaara doonaa yiggenna giyogee hara bala xeela.
4.	Beni Giraameriyara Issuwatto Qoppiyogaa 
Darotoo imettiya bala qofatuppe issoy inxxarssa-bilay beni giraameriyara issuwaa giyogaa. Beni giraameree inxxarssa-bilaa dichchawu keehi maaddidogee tuma.Naa’’aykka doonaa xeelliyagan baaso gidida dumma dumma akeekata oyqqidaba gidikkonne; eta dummayiya cora gaasoti-doosona.
Hegeetu, giddoppe amaridageeti:
1.	Beni giraameriyawu xinaate baasoy xuufiya shin inxxarssa bilawu baasoy haasayaa.
2.	Beni giraameree doonaa sittan wogaa dichchaara oyttidi anqqarida woykko loohida wogay de’iyo asati yallisa murutatettay de’iyonne undduwaalo doonaa haasayees; loohibeynna asay qassi murutatettay baynna hada doonaa haasayees giidi qoppees.
3.	Inxxarssa-bilan hagee mulekka ekettennaba; gaasoykka issi doonay haasayiya asaa hulluuquwa, qofaa, xeelaa, wogaa, meeziyanne ammanuwa h.h.m qonccissana danddayaappe atin ayi dooninne doonatettan laggenne kumetta Yaaniyo gishshawu doonawu waanna ooso gidida gaytotettaa ginan xeelliyode loohida wogay de’iyo deree haasayiyo doonay nne loohibeynna wogay de’iyo deree haasayiyo doonay issoy issuwappe munnuuqenna.
4.	Beni giraameriyan doonata (meeziya) ginan xeelliyode issi doonay haraappe deexxees woykko kawuyyees geetetti qofettees.  Gidoppe attin inxxarssa-bilay ha xeelaa ekkenna (ammanenna). Gaasoykka asi issi doonaa tamariyo woykko meezetiyo wode timirttee deexxanadan woykko kawuyanaadan oottiya gaasoti de’iyo gishshappe attin issi doonay ba meretan deexo woy kaeushsha gidiyo gishsha gidennaagaa inxxarssa-bilaa eranchchati akeekissoosona.

1.3	Inxxarssa-bilaa qommota
1.	Humma inxxarssa bilaa
?	Giriike doonaa leemiso (model) oottees
?	Axinaate baasoy xuufe doona 
?	Hosppun haasaya kifileta /sunttaa, peeshuwaa, sunqquwaa, dabboyiyagaa, gatuwaa, penqquwaa, maalaaiuwa nne sunttasuwaa/ oyqqees.
?	Xinaatee waannatettan qonccissuwaa gidennan suure doonaa go’ettiyo ogiya xeellees, azaziyo eeshshay dees.
2.	Geeddarsso
?	Saynise oosuwawu doometta 
?	Waannatettan xuufeta (text) xanna’’ees.
?	Wodiya xeelliyagan ha’’iwode/ zammaana (diachronic) ba.
?	Waanna oosoy kane (aaye) doonaa demmiyogaanne doonaa taarikiya xanna’’iyogaa.

3.	Taarike Inxxarssa-bilaa
?	 Saynise oosuwawu doometta 
?	Waannatettan xuufeta (text) xanna’’ees.
?	Wodiya xeelliyagan ha’’iwode/ zammaana (diachronic) ba.
?	Waanna oosoy kane (aaye) doonaa demmiyogaanne doonaa taarikiya xanna’’iyogaa.

4.	Qonccisso Inxxarssa-bilaa
?	Gayye inxxarssa-bilaa (structural linguistics) giyogeekka a suntta.
?	Xinaatiya wodiya xeelliyagan taarikeba (synchronic).
?	Xinaatiyawu waanna baasoy haasaya woykko haasaya doona.
?	Xinaatee qonccisseesppeattin azazenna.hegaa gishshawu doonaa eeshshaa coo besseesppeattin hanno ga hanno qassi gooppa giya azaziyo eeshshi baa.
?	Xinaatee bolla qottaa xanna’’ees
?	Qottaanne geluwaa (????) xanna’’ees.

5.	Pulttissiyanne Laammiya Graameriya 
?	Xinaatiyawu waanna halchchoy asay doonaa pogido doonaa eraa gidiyo gishshawu waannatettan doonaa meeziya xeellees.
?	Garssa qotta (???????) beettiyo hanotaa pilggees.
?	Doonawu de’iya meruwa eeshshaa xanna’’iyo gishshawu yiirati ooratta qofa-qoshota medhdhiyo gaasota xanna’’ees.
?	Doonatuyyo kotta eeshshay diyo gishshawu salogufantto giraameree (Universal grammar) diyogaa biradhdhees.

1.4	Inxxarssa-bilaa Macarata
1.	Keehi humma shaahuwan hummanne qonccissiya inxxarssa-bilaa geetettidi naa’’an shaahettana danddayees.
Humma inxxarssa-bilay a sunttay malaatiyogaadan humma gidida doona xinaate kaaletota oyqqidaagaa gidishin doonatu humma eeshshaa xanna’’iyagaa.Yaatiyo gishshawu humma eeshshata xeelliya denddo qofaa xanna’’iya kifile.Doonay yiidosaa, eeshshshata, so asaa, doonaa
inxxarssa-bila qottata /eenggurssaa-xaphuwaa, gunddulaa, tuussaa-qaalaa h.h.m/ xanna’’ees.
Qonccissiya inxxarssa-bilay issi doonawu de’iya buzo eeshshaa xanna’’iyagaa.Hegaa giyogee issi doonaa xallaa ekkidi pilggees.Buzo eeshshaa giyogee xanna’’ettiya doonaa cenggurssatussi, qaalatussinn qofa-qashotussi de’iya eeshshata birshshidi shiishshiyogaa malaatanaassa.Xinaatiyankka humma inxxarssa-bilay medhdhido dendo-qofata baaso oottidi xanna’’ettiya doonaa gayye eeshshata pilggees.Hegaa giyogee issi doonay humma doonaa dendo-qofaa ginan ayi milatiyakko pilggees.Hegaa maaran issi doonay haraatuura koxxiyo woykko dummatiyo buzo eeshshaa (allaalliya) xeellees.Hegaadan oottidi humma inxxarssa-bilay denttido dendo-qofatu tumate-ttaa woykko worddotettaa boxooxxissees; humma inxxarssa bilawukka naqaashaa immees.
2.	19tta xeetu layttan oottido asa-kaha xinaateti dariya baggi doonatu taarikiya xeelliyageeta gidiyo gishshawu hegaa baaso oottidi taarike gidenna inxxarssa-bilaa giya hara shaahoy merettiis. Ha sunttatussi hara qommo meeze sunttati doosona. Hegeetikka “diachronic” nne “synchronic” giyogeeta.
2.1	 Diyakiroonike (Diachonic) inxxarssa-bilay wodiya zagguwa ginan xeelliyode chii-zawa wodiya inxxarssa-bilaa geetettees. Ha inxxarssa-bila macaray issi wodiyan zaggettennan guyekka sinttawukka biidi taarikeba gidida doona hanotaa xanna’’ees. Ha eeshshan chii-zawa wode inxxarssa-bilay taarike inxxarssa-bilaara milatettees. Ha inxxarssa-bilawu waanna eeshshay doonatu eeshshaa pilggiyogaa gidishin hegankka ceggurssati woykko qaalati awude doomettidi ayimala lame buussaa giddoora kanttidi hachchi eti oyqqido qottawu gakkidaakko pilggees. Issi doonaa woykko ubba doonatu taarike dichchay hagan xeelettees; doonaa laamiya xeelliyagan shiiqda denddo-qofati waannatettan ha inxxarssa-bilaa macaray shiishshidoogeeta.
2.2	 Siinkiroonike (synchronic) inxxarssa-bilay zawa-wode inxxarssa-bilaa geetettees. Ha inxxarssa-bila macaray bari xinaatiya issi erettida wodiyan zaggidi he wodiyan de’iya doonaa hanotaa xanna’’iyagaa. Hegaa giyogee doonay he zaggettida wodiyan de’iyo xekkaa denttidi a giddon de’iya dumma dumma inxxarssa-bila qottata shaakkidi etawu de’iya waattaa siraataanne geluwaa hegaadankka eta gaytotettaa beeraa pilggees.
3.	Inxxarssa-bila macarata ooso inxxarssa bilaa nne dendo-qofa inxxarssa-bilaa giidi shaakkiyageetikka doosona. Dendo-qofa inxxarssa-bilay doonaa xanna’’iyoy a aybatettaa, a gayyiyaanne oosuwaa h.h.m xeelliyagan humma dendo-qofaa madhdhanaassa. Hara baggaara qassi ooso inxxarssa-bilay inxxarssa bilaa xinaatiya ayfeta oosuwan peeshshiya inxxarssa bila kifile. Ha inxxarssa- bilaa macaray doonawu gayye eeshshaa xanna’’enna; hegaappe doonaa eeshshaanne gayyiya xeelliyagan xanna’’ettida xinaatetanne merettida dendo-qofata bari koyiyo allaalliyawu go’ettees. Inxxarssa bilaa qofatinne xinaate ayfeti oosuwan pe’ana dandayiyo dumma dumma ooso inxxarssa-bila qeeri kifileti doosona. Qeeri kifiletu giddoppe darotoo erettiyageeti qaala kochchaa giigissuwaa (lexicogaphy). Doona timirttiyaa (language teaching) birshshettaa (translation) h.h. malata. Xaaxi waaxin ooso inxxarssa-bilay dumma dumma doonaa qottata (doonaa tamaarissuwa gujjn) doonawu de’iya go’’iyabata waatidi oosuwan peeshshan a danddayettiyakko pilggees.
Ha shaahota xeelliyode eta sunttay guutta dummatettan baasettidoorippe attin daro yohotun issi mala gidiyogaa akeekoos. Doonaa xinaatee sinttawu sugidi doonay woykko doonaa go’ettay aakimiyaa, asa kaha, issippetettaa duussaa saynisiyaa h.h.m ra dabbotiyogee erettidi xinaatiyaa ayfetikka timirttedan kawo poliisiiyan kiyiyo oosuwaa polanawu baaxetiyo baaxiyara gayttidaagan hara cora inxxarssa bila macaratitimerettidosona. Hegeetuppe amaridaageeta kaallidi be’ana.
a.	Cenggurssa-bilaa (ponetikissiyaa) (phonetics) haasaya cenggurssata mlueera eti merettiyo sohuwaanne hanotaa ginan etawu de’iya eeshshaa xanna’’iya inxxarssa-bila macaraa. Haasayiyo wode merettiya cenggurssata (phones) ubbaa shaakkiyonne pilggiyo oosuwaa oottees.
b.	Dumma cenggurssa-bilaa (cengguloojjiyaa) (phonology) daro haasaya cenggurssatu giddoppe dummatidi kiyidi xaafuwawu maaddiya siilaabiliya (syllable) woykko qaalaa waatta giddon birshshettaa shaakkanawu danddayissiya cenggurssati makkisettiyo woykko waaxettiyo siraataa xanna’’iya inxxarssa-bila macaraa.
c.	Gunddula-bilaa (gundduloojjiyaa) (morphology) birshsheti de’iyo inxxarssa-bila qottata woykko qaalatussi garssa gayyee makkisettiyo /waaxettiyo/ siraataa xanna’’iyagaa.

                                                      La’’a gunddulaa

Leemisuwaa-gunddulaa  

                                                Zemppo gunddulaa
d.	gelo-bilaa (siinttakissiyaa) (syntax): qaalati xoqqa giraamere gayyiyaa woykko qofa-qashuwaa medhdhanawu makkisettiyo siraataa xanna’’ees. Ha inxxarssa-bilay waanna-tettan gayyiyaanne gayyiyyaa medhdhiya inxxarssa-bila qottati waaxettiyo kasiya kaaluwaa xeellees. Hageeti ha xekkan nuuni koyyiyonne kaallidi yaanawu de’iya hageetuura dabbotiya korssetuura issi woy hara ogiyan sitta gaytotettay de’iyoogeeta. Hageetu xalla gidennan hagaappe kaalliya hara inxxarssa-bila macaratikka doosona.
?	Birshshetta-bilaa (semantics)-bantta inxxarssa-bila qottan qaalatinne paca-qofa qashoti oyqqido birshshettaa xanna’’iyagaa.
?	Peeshsha-bilaa (pragmatics)-haasayiya uray qaalati bantta peeshshaadan woykko gelido sohuwadan eti immana mala woykko etawu daana mala qoppiyo birshshettaa xanna’’ees. 
?	Dolaamo-bilaa (doona-laamo bilaa) (translation)-issi doonan de’iya xuufiyaa woykko haasayaa hara doonawu laammiyo denddo qofanneooso xinaate.
?	Bidda-bilaa (discourse analysis)-issi aaho haasayaa woykko xuufiyaa giddon de’iya doonaa go’etaa xinaatiyaa.
?	Dichcha inxxarssa-bilaa (Developmental Linguistics)-yiirati doonaa meezetanawu maluwaa doommido wodiyappe doommidi doonaa meeziya buussaa giddon beettiya dichchaa buussaa xanna’iyagaa. Leemisuwawu –issi yiiray yelettoosappe amarida aginatuppe doommidi haasaya cenggurssata pulttissiyogaa doommees. 
?	Lodda laame inxxarssa-bilaa (Evolitionary Linguistics)-doonaa xuussaanne dichchaa lodda laame bussaa denddo-qofan xanna’’iyagaa.
?	Asa kaha inxxarssa-bilaa (psychological Linguistics)-doonaa haasayiyo buussan asaa huuphe giddon hanettiyabaanne doonaa go’ettawu baaso gidida allaalliyaa xanna’’iyagaa.
4.	Taarike Inxxarssa-bilaa (Historical Linguistics)
Taarike inxxarssa-bilay doonay wodiya buussan kaalettido laameta xanna’’iya inxxararssa-bila gade.Doonatu dabbotaa, gaytotettaa, dichchaanne laamiyaa xanna’’ees.Taarike inxxarssa-bilan gidinkka chii-taarike inxxarssa bilan (non-historical linguistics) gidinkka issi inxxarssa-bilaa eranchchay doonata muleera woykko amarida doonata xanna’’ana danddayees.
Taarike inxxarssa-bilan go’ettidi doonatu dabbotaanne gaytotettaa birshshidi so asan, qommuwan, anuwaan, macaratun battana danddayettees. Hagee cenggurssa-bilan, gunddula-bilan, qaala-bilan, dolaame bilan, gayye-bilan, giraamere-bilan doonati bessiyo kotta eeshshatu issiotettaa nne dummatettaa keten’’idi oottiyo ooso. 
5.	Geeddarsso Inxxarssa-bilaa (Comparative Linguistics)-Geeddarsso inxxarssa-bilay naa’u woykko naa’’aappe daro doonata geeddarssidi xanna’’iya inxxarssa-bila macara. Ha inxxarssa-bilay geeddarssiyo doonatu milatuwaa nne dummatuwaa xanna’’idi he doonati issi doona soasa gidiyoogaanne gidennaagaa biradhdhees. Issi doona so asaappe yiidaageetussi aaye doonay oonakkonne bessees. Geeddarsso inxxarssa-bilay doonata cenggurssa siraataappe doommidi qofa-qashuwaa dattaagakkanawu de’iyaa eeshshan geeddarssana danddayees. 
6.	Issipperetta Inxxarssa-bilaa (Social Linguistics)-doonay dere asaa wogaa gayyiya giddon bessiyo go’etaa dummatettaa xanna’’iyagaa.
Hageeti qommoora qonccissidoogeeti muleera denddo-qofa inxxarssa-bila (Leemisuwawu cenggurssa-bilaa, dumma cenggurssa bilaa, gunddula-bilaa. h.h.m)nne ooso inxxarssa-bilaa (leemisuwawu qonccisso inxxarssa-bilaa, issippetetta inxxarssa-bilaa, asa kaha inxxarssa-bilaa, h.h.m) geetettidi naa’’u waanna waanna kifiletun batettoosona.









4.2. Cenggurssa-bilaa
4.2.1.Cenggurssa-bilaa Aybatettaa
Cengurssa-bilay haasaya cenggurssaa xanna’’iyo saynise.Doona xinaatetu giddon keehi erettida, geella ubba adussa baree de’iyoo xinaate.Hara guussan haasaya doonaa cenggurssatu xinaate. Ubbakka cenggurssati waani merettiyakko, haasayiyaagaappe ezggiyaagaakko waani pinniyaakko, waani ezggettiyaakko nne waani qoncciyakko; hegaadankka waani xaafettiyaakko woykko malaatatun waani gishshatettiyakko xanna’’ees. Xaaxi-waaxin doona giddon de’iyaa cenggurssati aybakkonne dumma dumma kifiletun waani shaakettiyakko xanna’’iyoo inxxarssa bila macaraa.Hegaani haasaya cenggurssay qiibanne baaso gidida inxxarssa-bilaa qotta gaanawu danddayettees.
4.2.2. Cenggurssa-bilaa Macarata
Cenggurssa-bilawu tishsha xeelo ginan amppidi /keten’’idi qommoora human qonccissido cenggurssa qottata hagaappe kaalliyaa kifiletun shaakkanawu danddayettees.
A.	Nabbabo woykko xeessa ceggurssa-bilaa (Articulation phonetics): hagee haasaya cenggurssati doona giddon awugaani nne waanidi merettiyakko xanna’’iyaagaa.
B.	Beeta cenggurssa-bilaa (Acoustic phonetics)-haasaya cenggurssaa beetay haasayiyaaggaappe ezggiyaagaakko pinniyo woykko hemettiyo hanotaa saynise gidida hanotan xanna’’iya cenggurssa-bila macaraa. Carkkoy medhdhiyo beetay hemettiyo eesoynne ginay hagan be’’ettees. Gujjuwankka cenggurssaa medhdhiya carkkuwa beetaanne doona kifileti kokkorin merettiya carkko kifiliyaakka xanna’’ees.
C.	Ezggo cenggurssa-bilaa (Auditory phonetics)-Ha macaray ezggiyagaa hayttan cenggurssati waani ezggettiyakko xeellees. Giyogeenne beetaa medhdhidi hemettidi biida cenggurssay ezggiyaagaa hayttawu gakkidi ezggettiyonne birshshettaa demmiyo hanotaa giyogaa. Cenggurssa malaatati ezggettiyo, hayttaa karaabiyan shoccettidi xoqqiyonne cenggurssay guuggiyan, kiitawu woykko birshshettawu laamettiyo siraataa xanna’’ees. Hara guussan ezggiyaggee cenggurssaa ekkidi mazggafidi birshshettaa immiyo buussaa xeellees.
Nabbabo Cenggurssa-bilaa
a.	Cenggurssaa Merettaa 
Haasaya cenggurssati goofiniyawu soo geeliyanne goofiniyaappe kare kiyiyaa carkkoy nu doona kifiletu heeran dumma dumma ogiyan xubettiyoogan merettoosona.Hegaa giyogee dumma dumma doona kifiletu heeran merettiya bollaa qaattaani carkkoy xubettiyone yedettiyo gaasuwan haasaya cenggurssati merettoosona. Yaaniyo gishshawu haasaya cenggurssatuyyo pulttoy dariya baggi goofiniyappe kare kiyiyaa carkkoy (exhaled) woykko kareppe goofiniyawu geliyaa carkkoy (inhaled) doona kifiletuura dom’’ettiyoogaa.Ay haasaya cenggurssaakka medhdhanawu doona kifile bollati qaaxxidi carkkuwaara diishettiyogee (friction) koshshees. Cenggurssaa meruwaa buussan naa’’u bollati hashetana koshshees.Hegeetikka qaaxxiya (active/ flexible)bollaanne qaaxxenna (passive/static) bollaa.Qaaxxiyageeta giyogeeti inxxarssaanne menttershshaa malata gidishin qaaxxennaageeta giyogeeti qassi achchaanne diddinaa malata.Gidoshin ha naa’’u bollatu waattay haree paradan woxxiyakkonne qaaxxennaagaa+ qaaxxennaagaa (passive/ passive) gidana danddayenna.
Hagaa mala buussaaninne doonaa bollatu hashetuwan hegaadankka carkkuwaa xubettaninne yedettan merettiya cenggurssati guttumaaninne (consonants) usttan (vowels) shaahettoosona.Eti shaahettiyoy carkkuwaa teqetta keenaa gaasuwaana.Guttumati darotoo carkkuwaa yedettay xubettiyo woyikko teqettiyo hanotan merettoosona. Shin usttati carkkoy teqettennan merettoosona. Yaatiyo gishshawu guttumati hagaappe kaalliya heezzubatu waattan merettoosona:
1.	Mereta sohuwaa (place of articulation)
2.	Mereta eeshshaa (manner of articulation)
3.	Vookal korddetu hanotaa (condition of vocal cords)
Hegaadankka usttatikka hagaappe kaalliya heezzubatu waattan merettoosona:
1.	Inxxarssaa xoqqatettaa (height of the tongue)
2.	Inxxarssaa qaattaa (movement of the tongue)
3.	Menttershshatu hanotaa (condition of lips)
Guttumata (Consonants)
1.	Mereta Sohuwaa
Hageeti doona giddon cenggurssati merettiyo sohota.Hegeetikka doonaa, konkkiyanne kookkiya koluwan de’iyaageeta. Issi issi cenggurssay bari merettiyo sohuwan sunttettees. Hegawu keehi koshshiyageeti menttershshaa, achchaa, diddinaa, gaaginaa, shugo gaaginaa, nne vookal korddiyaa.Hegaa baaso oottidi guttuma cenggurssata eti merettiyo sohuwaa ginan hagaappe kaalliyagaadan shaakkidi be’anawu danddayttees.






1.	Menttershsha Cenggurssata (Bilabial Sounds)
 Naa’’u menttershshati (qommoogeenne xadeegee) issippe muleera woykko sheephiyan gayttin merettiya cenggurssata. Leemisuwawu (b) naa’’u menttershshati muleera gayttidi carkkoyo kiyennaadan teqqi makkidi yeddin merettees. Hegaa mala hanotan  (b,ph,m,p - - - )naa’’u menttershati  hashetin merettoosona. Ha cenggurssati menttershsa cenggurssata geetettoosona.
2.	Achcha cenggurssata (Dental sounds) 
Inxxarssay naa’’u achchaa giddoora beettishin xeesettiya cenggurssata. Hegaa mala hanotan  (t,d,x,l,r - - - )naa’’u bagga achchati  hashetin merettoosona. Ha cenggurssati achcha cenggurssata geetettoosona.
3.	Diddina (Alveolar) cenggurssata. Inxxassaa xeeray diddinaa woykko qommo achchaa zokkuwaa issotu issotuyyo keehi shiiqin woykko bochchin merettiya cenggurssata. Leemisuwawu (d) inxxarssaa xeeray diddinaa bochchidi carkkuwaa teqqi simmidi yeddin merettiya cenggurssa. (t) qassi inxxarssaa xeeray qommo achchaa zokkuwanne diddinaa bochchidi carkkuwaa teqqi simmidi yeddin merettees. Hegaa mala hanotan merettiya cenggurssati (s,z,l,r,x,d,t) 
4.	Gaagina (palatal) cenggurssata. Inxxarssawu giddo baggay gaaginaakko shiiqin merettiya cenggurssata. Leemisuwawu (sh) inxxarssawu giddoy ba wuyigiyappe denddidi gaaginaakko shiiqin carkkoy inxxarssaappe nne gaaginaappe gidduwaara kanttiyoode merettees. Hegaa mala hanotan merettiyaa cenggurssati (sh,zh,ch,ny,c, - - -)
5.	Shugo gaaginaa (velar) cenggurssata. Hageeti inxxarssawu guyyessay shugo gaaginaakko shiiqidi carkkuwaa muleera teqqin merettiya cenggurssata. Leemisuwawu (k) inxxarssawu guyye baggay pude shiiqidi carkkuwaa teqqi simmidi yeddiyode merettees. He wodiyan nu gappatay duge ziqqi giidi teqettida carkkoy wolqaa demmanaadan maaddees.    Hegaa mala sohuwan merettiya cenggurssati (k,g,q).
6.	Kookke (Glottal) cenggurssata. Hageeti vookal kordde xippatinne kookke heeray muleera woy sheephiyan gorddettanaadan oottidi merettiya cenggurssata. Leemisuwawu (l, m, n) kookkee sheephiyan gorddettin carkkoy he uni’’o sohuwaara aadhdhiyode merettiya cenggurssa.
Akkeekkissuwaa: qommoora qonccissido sohotuppe kareera hara sohotun giyogeenne mara inxxarssaa, gorjjanttiyaa, nne piillanttiyaa heran merettiya cenggurssatikka daana danddayoosona.




2.	Mereta Eeshshaa
Hageeti qassi cenggurssati merettiyo hanotaa bessoosona.Hegeekka nuuni qaaxxiyanne qaaxxenna doona kifileta giido bollatu issippe oosuwaanne carkkuwaa yeduwaa xeellees.Mereta eeshshati hagaappe kaalliya hanotan shaahettoosona.
1.	Teqetta (stops/ plosives) cenggurssata. Hageeti meruwaa buussan doona heeran issisan carkkoy muleera teqettidi issi-kutti yedettiyode merettiya cenggurssata. Hegeetikka (b, d, k, p, ?). Ha cenggurssati teqetta cenggurssata getettoosona.
2.	Diicho (luuxxiya) (fricative) cenggurssata. Doona giddon de’iyaa doona kifiletuppe issuwaa heeran naa’’u bollati shiiqettidi carkkuwaa shaahuwan (qiibaa) teqqiyo gaasuwan carkkoy sugettiiddi /shigishettiiddi kiyiyode merettiyaa cenggurssata. Hegaa mala cenggurssa tuppe (f, s, sh, h) amaridaageeta.
3.	Teqechcho (Affricate) cenggurssata. Hageeti shigshshettiyo /luuxxiyo eeshshaanne teqettiyo eeshshaa issippe oyqqida cenggurssata. Carkkoy kiyiyosay keehi xuummido woykko shiiqettido gishshawu carkkoy teqettiyo eeshshay de’ees shin ha teqettida carkkoy issi-kuttan yedettiina gidennan luuxxi-luuxxidi kiyiyode merettoosona. Hegaa gishshawu naa’’u eeshshay (shigicho/teqetta) de’iyo cenggurssata geetettoosona. Kaalliya cenggurssati hagawu leemiso. (ch.j - - -)
4.	Konkke (Nasal) cenggurssata: hageeti carkkoy doonaa koluwaara gidennan konkkiya baggaara aadhdhanaadan oottiyode merettiya cenggurssata. Nu siiriyaa gorddidi ha cenggurssata medhdhanawu malikko nu medhdhana denddayiyoy etakko baqqiya doona giddo cenggurssata. Konkke cenggurssati (m.n)
5.	Bagga ustta (semi-vowel) cenggurssata. Hageeti baggan guttumakka gidida cenggurssata. Hegeekka guttuma cenggurssatto issito issitoo usttaara waaxettana danddayiyoo gishshataassa. Bagga ustta geetettidoy qassi usttatudan carkkoy xubettennan doona kifileti dooya uttin merettiyageeta gidiyo gishshataassa. Ha cenggurssati merettiyode inxxarssay (sintta woy guyye baggay) diddinaakkonne gaaginaakko matattin /shiiqin carkkoy hegaa giddoora aybanne xubettennan kiyiyoode merettiyaa cenggurssata. Hegeetikka (w, y - - -)
7.	Vookal Kordde Hanotaa (condition of vocalcords) vookalkordde ginan de’iyaa hanotati naa’’a:  Matattiyogaa woykko shaahettiyogaa. Vookal korddiya xippati matattiyo wodenne carkkoy eta giddoora so woykko kare kanttiyoode giirettaa medhdhoosona. He wodiyan giiriyaa (voiced) cenggussati merettoosona. Vookal korddiya xippati shaahettiyode qassi carkkoy eta giddoora waayettennan kanttiyo gishshawu giirettaa medhdhenna. Yaatiyo gishshawu vookal korddee giirennan merttiya cenggurssata qassi giirenna (voiceless) cenggurssata geettees. Hegaa be’anawu ane kaalliyaa cenggurssata  zaari zaari xeesanawu maloos. Leemisuwawu [s s s - - -]nne[z z z - - -]. Koyroogeeti merettiyo wode giiretti baa, yaatiyo gishshawu cenggurssay giirenna cenggurssa. Naa’’anttoogeeti merettiyoode qassi giirettay dees, yaaniyo gishshawu cenggurssay giiriya cenggurssa. Hagaa mala hanotan vookal korddiyaa hanotaa ginan doonawu de’iya guttumata shaakkana danddayettees. Leemisuwawu ane kaalliyageeta be’oos: 
giiriyageeta[ b, d, g, z, j, l, r, y, w - - -]
giirennaageeta [ b, d, g, z, j, l, r, y, w - - -]
Gido shin vocal kordde hanotaa xeelliyagan denttana bessiya hara allaallee dees. Qommoora giirettawu nne giirenna hanotawu vookal kordde xippti matattoosona woykko shaahettoosona giida. Gidikkonne issito issitoo muleera xambbettidi doona giddon de’iyaa carkkuwaa sugettay daranaadan oottana danddayoosona.He sugettaa gaasuwan xuuqqiyageeti (issi issi doonaa hanotaatto soonne kare)nne kookke teqetta cenggurssati merettana danddayoosona.  Leemisuwawu [ ph, q, x, c] cenggurssati hagaa mala hanotan merettoosona. 

?	Leemisuwaa
o	Giiriyageeta
o	7amm’iyo
o	Man’iya
o	all'o
o	‘aadiis
o	Zawa
o	Guura
o	Zigaa
o	dabbo
?	Giirennaageetu Leemisuwaa
o	Cooyiis
o	Tikkiis
o	Kantiis
o	Tepuwa
o	Kusaa
o	Sahuwaa
o	Shappuwaa
o	Pokko
Wolayttatto Guttuma Cenggurssatu Qoodaa 
?	Giirennaageeta
o	teqettata p, t, k, 7
o	shigichchota/ luuxxiyageeta s, sh, h, ny
o	teqeichchota – ch
?	Giiriyageeta
o	teqettata    b, d, g
o	shigichchota   z, zh
o	teqechchota    j,
o	konkkiyageeta   m, n 
o	goggiyageet a    r, l
o	bagga usttata   w, y
Kookkiyageeta (Glottalized)
o	giirennaageeta  -  p,  T,  K,  C
o	giiriyageeta     -  D,  L,  M,  N 

Usttata (Vowels)
Usttati guttumatuppe dumma hanotan merettoosona.Usttata medhdhanawu waannatettan hashetiyageeti inxxarssaanne menttershshata.Hagaappe kase qonccissidoogaadan ha bollati qaaxxiya (active) bolla giidoogeeta.Usttati guttumatuugaadan heezzu dumma dumma hanotan shaahettidi erettoosona. Hegeetikka inxxarssaa xoqqatettaa, inxxarssaa qaattaa nne menttershshatu hanotaa.
1.	Inxxarssaa Xoqqatettaa
Inxxarssaa xoqqatetty inxxarssay ba man’’iyappe denddidi pude doonaa kaarawu nne duge bari sohuwaa simmanawu oottiyo qaattaa malaatees. Hegaa maaran shaahettidi erettida heezzu inxxarssaa xoqqatettaa yesoti doosona.Bolla/xoqqaa, sima gidduwaanne xade ziqqaa.Usttatikka ha heezzu xoqqatettaa yesuwan shaahettidi erettoosona.



a.	Xoqqa /bolla usttata (high front vowels) [ i ] Leemisuwaa
ishaa 			iita 			ishali
irxxaa 			ifittaa 			isuwaa
b.	Sima (Mid front) usttata [ e ] Leemisuwaa
 eta eeso ekka
 efa emere ellella
c.	Ziqqa/ xade (Low vowels) [ a ] Leemisuwaa
achchaa 		aafuwaa 		anuwaa
agunttaa 		adussa 			ayfe
d. Giddo guyye (Midback)  [ o ] Leemisuwaa 
ogiyaa 			olaa			ofintta
onaa 			ooso			ooshshaa
d.	Xoqqa guyye (highback) [ u ] Leemisuwaa
 ubbaa 			uluwaa 		uunno
 utta 			udula 			unccaa                                                                        
Hara baggaara qassi doonaa dooyettaa yesuwaa xeellidi usttata gordda, bagga gordda, bagga dooya nne dooya giidi shaakkana danddayettees. 

2. Inxxarssaa Qaattaa
Inxxarssay pudenne duge xallaa qaaxxenna. Hegaappe haraa sinttawu nne guyyekka qaaxxees. He qaattaykka inxxarssaa xoqqatettaadan heezzan shaahettees.Sinttaagaa, gidduwaagaanne guyyiyaagaa.Ha’ikka usttati ha inxxarssaa qaattaa ginan shaakettana danddayoosona.
Sintta (front) usttata [ i, e ]
Giddo (central) usttata [ e, o ]
Guyye (back) usttata [ o, u ]


bolla                                    sintta				 giddo                                 guyye
sintta
u
giddo



xaade





Menttershshtu Hanotaa 
Usttata medhdhiyo buussan menttershshatussi wolqaama beeray dees. Hegeekka 
Irzzotiyogaanne irzzotennaagaa.Menttershshati irzzo qottaa oykkiyode irzzotiya usttati merettoosona, irzzo gidenna qottaa oykkiyode qassi irzzotenna usttati merettoosona.
Irzzotiyaa (Rounded) usttata [ u,o ]
Irzzotenna (Unrounded) usttata [i, e, a ]
Adussa Ustata (Long vowels)
Hagaappe qommora nu tobbido ichchashu qantta usttatuyyo huuphiyan huuphiyan gakkiya (waaxettiya) ichchashu adussa usttati wolayttatto doonan de’oosona; /ii/, /ee/, /aa/, /oo/ nne /uu/. Hagaappe kaalliyageeti ha adussa usttata oyqqida qaalatu leemisota.
iita
eesuwa
aattiis
goromootiya
uuziya
duufuwaa
xeessaa
baanaa
uunnuwaa
ooliis
Waatta Usttata (diphthongs) /difttonggta/ wolayttatto doonan hagaappe kaalliya waatta usttati woykko difttonggeti de’oosona: /ai/, /au/, /oi/, /nne/, /ui/. Hagaappe kaalliyageeti ha waatta usttata /difttonggeta/ oyqqida qaalatu leemisota.
aylliya
shammawusu
oychchiis
suyqiis
ayfiya
oydiya
suytiya


Ichashanto Shemppuwa
5. Kuriyanne Kuriyaa Gayyiyaa (structure of syllable)

Kuriya Aybatettaa.

Kuriya giyogee issi uri bari dosan woykko daroto sinttaara diya guttumaa gaasuwan guuttaa takki giyosaa. Kuree haasaya cenggurssatu waattaa cita. I doonawu shaakkiyo wode issi doonan de’iya qaalati xeesanawu amarida wodiya ekkoosona. He eti ekkiyo wodee kuretun likkettanawu (makettanwu) danddayees.
Kuretussi kifileti doosona.ubba kuriyawukka giddo kifilee woykko hum’’oy (tuussay) de’ees. Ha hum’’oy daroto ustta cenggurssa. kuriyaa hum’’oy ustta gidiyo gishshawu’’u’’n gishshatissana woykko sunttana danddayoos.Kuree hum’’o/tuussa xalaalaa oyqqana danddayees.Leemisuwawu wolayttato qaalay “a” hum”o xallaa oyqqiis. Hara baggaara qassi kuriya doomettan woykko wurssettan guttumay daana danddayees, hegaa “G” gaana danddayoos.kuriyaassi naa”u yarati doosona: Doomettaa (D) (onset); hagee hum”uwappe kasetiya ay guttumaakka oyqqiyaagaa, nne hum”o yaraa nne hara gaxa yarata (guttumata) ubbaa shiishi oyqqiya macaraa. Macaray qassi zaarettidi tuussan (T) woykko hunquluwan (h) nne tuussaappe kaalliya guttuma ubbaa oyqqidaban shaahettees.

Kuriya Hanota
Kuriya

                                                  Doomettaa (D)        
                                                                                Gidduwa (G)
                 

                                                              Tuussaa (T)                  Wurssiyagaa (W)

                       Kuriya qommota 
1.	Doomettaynne Tuussa xallay de’iyo kuriye
a.	Tuussay qantta ustta gididonne dontta xallay de’iyo kuriyaa. Leemisuwaa.
        	ma 
ba
b.	Tuussay adussa ustta gididonne dontta guttuma xallay de’iyo kuriyaa.
Leemisuwaa:-
 /ee /
/bii/
/laa/
/yaa/
/haa/
2.	Doomettay daabula guttuma gidido nne tuussay qantta ustta gidido kuriya. Leemisuwa: 
  /ppa:/
  /mma/
  /bba:/
  /tta/
  /xxa/
  /yye/
  /lle/
3	Doomettay tuussaynne wurssiyagee de’iyo kuriya. Leemisuwaa: 
/gal/
 /shen/
 /har/
/goy/
/goy/
/som/
/gis/
/men/
/san/
/tan/
/dir/





Kuriyaa Geluwaa
Qaalaa doomettan	Qaalaa gidduwan	Qaalaa wurssettan
GU	GU	GU
GU:	G’U	G’U
GUG	GUG	GUG
	G’UG	G’UG
		GU:G

Kuriya gayyiya meruwaa buussaa
a.	Xayuwanne Zuppiyaa
Leemisuwaa:
	Ba agga                baaga
b.	Soho Laamiyaa (metathesis)
Leemisuwaa:
Baquluwaa               baluquwaa
c.	Konkke Milattissuwa (Nassal assimilation)
Leemisuwaa:
maganxxuwa
xon’’iya
d.	Eeppentteesisiya (ephenthesis)
Guttuma citati de’iyo gartte qaalati dumma dumma kuretun shaahettoosona.Qaalaa doomettan /’i/, qaalaa gidduwan /i/, qaalaa worssettan qassi qofa-qashuwan keettaawa gidiyaa qaalawu /e/ qofa qashuwan kaalliyagaa gidiyaa qaalawu /a/ oyqqiya kuretun shaahettoosona.








Biibiliyogiraafiya (Bibliography)

Abebe Mehretu (1982) The role of suprasegmentals in Wolaytta. Unpublished senior essay, Addis Ababa University.
Adams, Bruce A. (1983) A tagmemic analysis of the Wolaitta language.Unpublished doctoral dissertation, The University of London.
Adams, Bruce A. (1990) Name nouns in Wolaitta. In: Hayward, Richard J. (ed.) Omotic language studies, 406-412. London: School of Oriental and African Studies, University of London.
Allan, Edward J. (1976) Kullo. In: M. L. Bender (ed.) The Non-Semitic languages of Ethiopia, 324-350. East Lansing: African Studies Center, Michigan State University.
Azeb Amha (1994) Ometo verb derivation: The case of Basketo, Male, Ko:rete and Kullo. In: Harold M. Marcus and Grover Hudson (eds.) New trends in Ethiopian studies (Papers of the 12th international conference of Ethiopian studies, Michigan State University, 5-10 September 1994) Volume I: humanities and human resources, 1121-1130. Lawrenceville: The Red Sea Press.
Azeb Amha (2001) Ideophones and compound verbs in Wolaitta. In: Voeltz, F. K. Erhard and Christa Kilian-Hatz (eds.) Ideophones (Typological Studies in Language, Volume 44), 49-62. Amsterdam, Philadelphia: John Benjamins Publishing Company. 

Azeb Amha (2002) The Wolaytta Language, by Marcello Lambreti and Sottile (Book 1111 
review). Journal of African Languages and Linguistics 23(1): 79-87. 
Azeb Amha (2006) Wolaitta. In: Brown, Keith et al (eds.) Encyclopedia of language & linguistics (second edition), 607-612. Oxford: Elsevier. 
Bekale Seyum (1989) The case system in Wolayta (GB-approach). Unpublished master thesis, Addis Ababa University.
Bender, M. Lionel.and Mulugeta Eteffa (1976) Galla. In: M. L. Bender, J. D. Bowen, R. L. Cooper, and C. A. Ferguson (eds.) Language in Ethiopia, 130-148. London: Oxford University Press.
Ferguson, Charles A. (1976) The Ethiopian language area. In: M. L. Bender, J. D. Bowen, R. L. Cooper, and C. A. Ferguson (eds.) Language in Ethiopia, 63-76. London: Oxford University Press.
Fleming, Harold C. (1969) The classification of West Cushitic within Hamito-Semitic. In: Daniel F. McCall, Norman R. Bennett and Jeffrey Butler (eds.) Eastern African history, 3-27. New York, Washington, London: Frederick A. Praeger.
Fleming, Harold C. (1976a) Cushitic and Omotic. In: M. L. Bender, J. D. Bowen, R. L. Cooper, and C. A. Ferguson (eds.) Language in Ethiopia, 34-53. London: Oxford University Press.
Fleming, Harold C. (1976b) Omotic overview. In: M. L. Bender (ed.) The Non-Semitic languages of Ethiopia, 299-323. East Lansing: African Studies Center, Michigan State University. Fleming, Harold C. (1992) Omotic and Cushitic, a reply to Lamberti. Anthropos 87: 520-525.
Hirut Woldemariam (1999) Linguistic description of the Wolayitta language. Addis Ababa: Addis Ababa University.
Wakasa, Motomichi. (2008). A Descriptive Study of the Modern Wolaytta Language.Unpublished  Doctoral Dissertation,  University of Tokyo

Yitbarek Ejigu .(1983).  Phonology of Wolaita.Unpublished master thesis, Addis Ababa University.





















Gilooseriyaa (Qaalatu birshshettaa)

•	Asakaha ----------------------------------------- ??-???
•	Linggustikisiya /inxxarssa bilaa ----------- Lingustics/??-???
•	Gundduloojjiyaa /gunddula-bilaa ---------- Morphology
•	Cengguloojjiyaa /dumma cengrssa-bilaa -- phonology
•	Peeshshaa ---------------------------------------- context 
•	Gayyiyaa /quxaruwaa -------------------------- ????
•	Sheefaa -------------------------------------------- ??? /abstract
•	Zaari-barsso  -------------------------------------- feed back
•	Linggusttikisiya /inxxarssa-bilaa -------------??-???
•	Chii-qaala ----------------------------------------- - ? - ???
•	Medhdhi qoppiyogaa --------------------------- imagine
•	Era hiillaa ------------------------------------------??-???
•	Kaha misile ---------------------------------------- ????
•	Hulluuquwaa --------------------------------------???
•	Xeeraa ----------------------------------------------???
•	Polo -------------------------------------------------????
•	Aannisaa --------------------------------------------????
•	Kotta ooso ---------------------------------------- ???????
•	Buradhdhiis --------------------------------------- ???
•	Qofaa ----------------------------------------------- ??????
•	Denddo ofaa -------------------------------------- ??????
•	Yiiraa---------------------------------------------- ???
•	Doonaa pogido doonaa ----------------------- ????????
•	Soasaa ------------------------------------------- ????
•	Gidaa --------------------------------------------??? /???
•	Afe /tobbe -------------------------------------- ????
•	beeraa ------------------------------------------- ??/???
•	eeniyogaa --------------------------------------- ?????
•	eenennaagaa ----------------------------------- ????
•	agamasaa -------------------------------------- ????? /Stimulus
•	Woytuwaa ------------------------------------- ?????? /reward
•	Zooxees ----------------------------------------- ????
•	Buussaa ----------------------------------------- ???
•	Micettaa ----------------------------------------- ????
•	Zaggettidaba ----------------------------------- ?????
•	Beeraa ------------------------------------------- ??
•	Pilggan chchaa --------------------------------- ?????
•	Madawu -----------------------------------------????
•	Humma ----------------------------------------- ????? /??????
•	Keettaawaa ----------------------------------------- ???? /subject 
•	Kaalliyagaa----------------------------------------- ???/object
•	Hashetuwaa ---------------------------------------- ????????
•	Yeeqennaagaa -------------------------------------??????
•	Qaxeessaa /qaalaaxeessaa ---------------------- Pronuciation 
•	Oputta /ootta pilggettoo/ -----------------------?????
•	Banqqatiyagaa -------------------------------------???
•	Isisattiis ---------------------------------------------- ????
•	Makkisuwaa ---------------------------------------- ????
•	Luxidaagaa ----------------------------------------- ????
•	Siitenna --------------------------------------------- ??????
•	Tishshissuwaa -------------------------------------- ????
•	Suure ------------------------------------------------ ?????
•	Boxooxxissiis -------------------------------------- ?????
•	Miixaa ----------------------------------------------- ???
•	Gastta ------------------------------------------------ ???
•	Kayma ----------------------------------------------- ????
•	Unddenna-------------------------------------------- ????
•	Meeze ------------------------------------------------ ????
•	Munnuuqiis ----------------------------------------- ????
•	Palanttenna ---------------------------------------- ???????
•	Woppan -------------------------------------------- ????
•	Xaafanchchaa-------------------------------------- ???
•	Hirayidi ---------------------------------------------- ????
•	Gadiya ------------------------------------------------- ???
•	Tenqqaa ----------------------------------------------- ????
•	Hayyo-xaafo-bilaa /Litireechcheriyaa ----------- ??-???
•	Borinashsho ------------------------------------------- ???
•	Geeddanchchaa --------------------------------------- ???
•	Yallisa -------------------------------------------------- ???
•	Salo gufantto ------------------------------------------???-???
•	Cenggurssa-bilaa (ponetikissiyaa) -------------- ??-??? /phonetics/
•	La”a gunddulaa --------------------------------------?ä ????
•	Zemppo gunddulaa ----------------------------------- ???????
•	Gelo-bilaa (siinttakissiyaa) ------------------------- syntax
•	Beetaa -------------------------------------------------- ???
•	Diddinaa ------------------------------------------------ ??
•	Gaaginaa ----------------------------------------------- ???
•	Shugo gaaginaa ---------------------------------------- ???
•	Kookkiyaa --------------------------------------------- ???
•	Piillanttiyaa ------------------------------------------ ?????
•	Gorjjanttiyaa ----------------------------------------- ?????
•	Konkkiyaa -------------------------------------------- ???
•	Giiriyagaa -------------------------------------------- ???
•	Giirennaagaa ---------------------------------------- ?- ???
•	Dibbaa ----------------------------------------------- ???
•	Liiphiyaa-------------------------------------------- Peak
•	Hunquluwaa ----------------------------------------- Nucleus 
•	Tufa -------------------------------------------------- Coda
•	Kelttiya geluwaa ----------------------------------- ???????
•	Mozzottiis ------------------------------------------ ???????
•	Qizaggettidaagaa ----------------------------------- ?????
•	Wozanaa (hum”uwaa) ----------------------------- Nucleus
•	Anuwaa (wozanaa) ------------------------------- Core
•	Liiphpiyaa (hum”uwaa) ------------------------- Peak
•	Donttaa ---------------------------------------------- onse
•	Xippaa------------------------------------------------thigh  
•	G’ …………………………………………………mino malaataa

