Arbbaa Minccen Asttamaareta Loohissiyo Kolloojjiyan Wolayttatto Doonaa Medhdhi Xaafuwa 
Novel
WOLL- 311

Xaafidaagee: Matewoosa Marqqoosa
Goydidaagee: Inddiraasa Inddaala

2007

Arbbaa Minccen asttamaareta Loohissiyo Kolloojjiyan Wolayttatto Doona Medhdhi xaafuwa korssiya zuliya.
Korssiya shaaho paydoy WOLL- 311
Tamaarisso Wodee: 3		
Kohshidoy: Hakorssee koshshidoy wolattatto doonaa xanna'iya ubba tamaaretussi, ubbakka qassi Wolayttatto doonaa buzonne bayra oottidanne Amaarattuwanne Inggilizettuwa ayfenne sima kessidi tmaariya tamaaretussa.
Korssiya qonccissuwa
Ha korssee wolyttatto doonaa ayfee oottidi tmaariyaageetussi imettiya hayyo xaafo bila korssetuppe issuwa.  Ikka wudiyoy, medhdhi xaafuwaanne qalata medhdhi xaafuwa bollaana gidid, medhdhi xaafuwaawunne qantta medhdhi xaafuwa xeelliyaagan dumma dumma eranchchati immido birshshettaara tamaariyaageetuura eretissiyoogaa.  Ha baaso yohuwa guugge giddon wottidi, medhdhi xaafuwaanne qantta medhdhi xaafuwa koshshatettaa birshshidi qonccessees.  Xaafi waaxiin, ha korssiya ekkiyaageeti yeda medhdhi xaafuwaanne qantta medhdhi xaafuwa qottatune ufuratun de'iya eray kumetta gidanaadan danddayissees.
Korssiya sintta qofata
Ha korssiya wurssi simmidi tamaareti:
•	Yeda medhdhi xaafuwa birshshoosona.
•	Yeda medhdhi xaafuwaanne qantta medhdhi xaafuwa dummayoosona.
•	Yeda medhdhi xaafuwaanne qantta medhdhi xaafuwa ufurata shaakkoosona.
•	Yeda medhdhi xaafuwaanne qantta medhdhi xaafuwa giddon de'iya issipetettaanne dummatettaa yootoosona.
•	Medhdhi xaafanchchati oonakkonne qassi bantta medhdhi xaafuwaassi ufurata awuppe ekkiyaakko qonccissoosona.
•	amarida wolayttatto medhdhi xaafotanne qantta medhdhi xaafota nabbaboosona, oaattoosonanne yeda medhdhi xaafotu ufuratanne xaafo hiillata nashshoosona.
•	Vantta yeda medhdho xaafonne qantta medhdhi xaafo eraa 5 8tta kifiliya Wolayttattuwa tamaarissanawu go'ettoosona

Korssiya Gomppaa
Koyro shemppuwa-yeda medhdhi xaafuwa

1.1. Yeda medhdhi xaafuwa aybatettaa
1.2.Medhdhi xaafuwaanne tumu de'uwa giddon de'iya dabbotettaa.
1.3. Xaafanchchatanne bantta medhdhi xaafiyoobawu qofaa demmiyo
 hanotaa.
1.4. yeda medhdhi xaafuwa ufurata 
Naa''antto shemppuwa: Qantta medhdhi xaafuwa
2.1. Qantta medhdhi xaafuwa aybaettaa
2.2. Qantta medhdhi xaafuwa ufurata
2.3. Yeda medhdhi xaafuwaanne qantta medhdhi xaafuwa giddon de'iya 
issipetettaanne dummatettaa
2.4. Yeda medhdhi xaafuwaanne qantta medhdhi-xaafuwa xaafo hiillata

Tamaarisso Hiillaa
•	Biddaa( qonccisso) hiillaa
•	Asttamaariya-tamaariya, tamariya- tamaariya tobettaa
•	Shiishuwa
•	Pirojekite oosuwa
Yiggiya Hiillata
•	Buzo yigettaanne shiishuwa 20%
•	Citaa oosuwaanne shiishuwa   25%
•	Giddo- paaciya ........................25%
•	wurssetta paaciya ................. 30%
Xombbebata
Burnett, H.W.1979 . Fiction writers Handbook
Forster, E.M aspects of the Novel
Scholes, R.( et.Al)1991. Elements of Literature



















Geluwa
Ha moojuulee giigidoy Wolayttatto donaa ayfee oottidi, Amaarattuwaanne Inggilizettuwa qassi sima oottidi tamaariyaageetussa.  Korssiya sunttay yeda medhdhi xaafuwa ( Woll 311)  geetettidi erettes.

Ha moojuulee ba giddon naa''u shemppota oyqqidaagaa gidishin issi issi shemppoy oyddu oyddu huuphe yohota haphphi oyqqiis.  Koyro shemppoy yeda medhdhi xaafuwa aybatettaa, medhdhi xaafuwaanne tumu de'uwa giddon de'iya dabbotettaa, xaafanchchatanne medhdhi xaafuwa qofaa demmiyo hanotaanne yeda medhdhi xaafuwa ufurata xeelliyaagan paatetta qonccissota leemisotun kaafidi shiishshees.  Naa''antto shemppoy, qantta medhdhi xaafuwa giya huuphe yohuwa  aybatettaa, ufurata qantta medhdhi yeda medhdhi xaafuwaara de'iya issipetettaanne dummatettaa, hegaadankka qassi wurssettan yeda medhdhi xaafuwaanne qantta medhdhi xaafuwa xaafo hiillata birshshidi qonccissees.

Wurssettan..











Koyro shemppuwa
YEDA MEDHDHI XAAFUWA
Geluwa
Ha shemppuwan, yeda medhdhi xaafuwa aybatettay, medhdhi xaafuwaanne tumu de'uwa giddon de'iya dabbotettay, xafanchchatinne eti bantta medhdhi xaafuwawu qofaa demmiyo hanotayhegaadankka qassi yeda medhdhi xaafuwa ufurati shiiqoosona.  Ha qofati ha shemppuwan shiiqiyoogee, ha korssiyaassi  bayra wuda gidida Wolayttatto yeda medhdhi xaafota bessiya hanotan akeekkana mala danddayissees.  Yeda medhdhi xaafuwa qottay salo sa'a gufanttobaagidiyo gishshawu,xaaxi-waaxo hanotan A aybatettaa, tuma gidida hachchi hachchi duussara de'iya dabbotettaa, A xaafanchchatanne eti qofaa demmiyo hanotaanne A ufurata xeellana.
Sintha qofaa
Ha shemppuwa wurssettan tamaareti:-
•	Yeda medhdhi xaafuwa birshshettaa eroosona
•	Yeda medhdhi xaafoy hachchi hachchi de'uwaara de'iya dabbotettaa qonccissoosona
•	Yeda medhdhi xaafuwa xaafanchchatanne eti qofaa demmiyo ogiya, qassikka  A ufurata birshshidi yootoosona.
•	Wolayttatto hayyo xaafo bilaa dendduwaaanne dichchaa qonccissoosona.

1.1.  YEDA MEDHDHI XAAFUWA AYBATETTAA
Yeda medhdhi xaafuwa aybatettaa qonccissanaappe kasetidi hayyo xaafo bilaabaa denttoos.

Hayyo  xaafo bilay aybee?
________________________________________________________________________________________________________________________________________________________________________________________________________________________________________________________________________________________________________________________
Hayyo xaafo bilay donan aadhdhiya mero ooso.  Hara hayyo bila oosotuppe A dumma yiyay doonan aadhdhiyoogaa.  Misilyaagee misiliyan ba haakkaa quwa qonccissiyoy dumma dumma qalametanne yafarata go'ettyoogaana.  Muuzuuqay, dumma dumma muuzuuqaa miishshatu issipetettaa waattan oosettees.  Durssay, hiillay de'iyo haotan bollaa qaattiyoogan polettees.
Hayyo xaafo bila dumma dumma macatati de'oosona.  Ane ha macarata yootite?
Hayyo xaafo bilay ba giddon; danttuwamtiraatiriya, odettiya hayyo xaafo bilaa, qanttanne adussa medhdhi xaafuwa haphphidi oyqqees.  Ha macaratuyyoo eta buzo buzo qottaynne gomppay; hegaadankka qassi eta issuwa issuwa dummayiya eeshshay de'ees.  Qottaa giyoogee; issi issi hayyo xaafo bilaa macaray xaafettiyo ogiya; odettiya hayyo xaafo bila gidikko I odettiyoonne giigiyo ogiya giyoogaa.  Gomppaa giyoogee qassi;he hayyo xaafo bimacaran shiiqiya  qofaa.  Qottaynne gomppay shaahettiya yohota gidokkona.  Ubbakka qassi gomppaa qottay aattidi qonccissana ( phoolissana) danddayees.
Hagaa maaran danttuwa ayfe xeela xallan Axaafuwa hanotaa woykko kare bagga qottaa akeekiyoogan yeda xuufiyaappe shaakkidi erana danddayettees.  Ciimmayidi xeelliyoode qassi keettaa shochchaa, qaala kuriyaanne paca qofa qashuwa mucurettaa, doonaa go'ettaanne shochchaanne misiliya meruwa pilggi xeellidi dantuwa qottaabaa birshshetta qofaa immana danddayettees.  tiraatiriyabaa gidikkokka hegaadan oottana danddayettees giyoogaa.
Tiraatiriya xuufiya nabbabi ereetii?  Hara xuufetuppe aybin dummatii?
Attamettidi giyawu shiiqida tiraatiriya xuufetuppe issuwa mala nabbabennan aggekketa. 
Nabbabana xaykkokka maxaafa keettaappe woykko asa kushiyaappe demmikkonne nabbabie.  Gidoshin, tiraatiriya xuufee diriiphan bessanawu qofettidi xaafettiya dirssate.  Hegaa gishshawuxuufiya qottawu dummatiya eeshshay beettees.  Diriiphan bessiyaageeti haasayiyo qaala xalla gidennan diriiphaa ay mala hanota kiyanaakko, haasayiyoode qassi waanidi yaa haa qaaxxana bessiyaakko xuufiyan qonccees.
A xuufee shemppuwan shaahettenna.  Gebiiriyaanne tiyinttiya geetettiyageetun shaahettees. Bebiiriyaa giyooge  tiraatiriyawy ayfettiya shaahuwa gidiyoode;tiyinttiya giyoogee qassi gebiiriya shaaho. Diriiphaa bolli begiiriya laamee de'iyoode magalashoy gorddettees. Tiyintiya laamiyan mati magalashuwa gorddettees.  Tiyinttiya laamiyan mati magalashuwa gordduwa koshshenna. Hegaabola qassi, tiraatiree( tewunetee) danttuwankka yedankka (biddankka) xaafettana danddayees. Leemisuwawu: Mikaale kabbada "Yetinbbit qexeroo" geetettiya tewunetiya dirssate(xuufee) xaafettidoy danttuwaana.
Odettiya hayyo xaafo bilay danttuwaaninne yedan shiiqiya macarati de'iyo hayyo xaafo bila qommo daria odettiya hayyo xaafo bila qommoti shiiqiyoy danttuwana.  Beni wodiya mootoy, zilaassay, gereessay, qassi goyyiyoode, zeriyoode, bul'iyooode, cakkiyoodenne qoxxiyoode geetettiyaageeti ubbay shiiqiyoy dnattuwaana.
Leemisuwawu    Kattaa qoxxiyoode:-

Woykko Zilaaliyoode
Qassi haysiya, meretaabaa biddaqnne milatiyaa odettiya hayyo xaafo bila qommoti yedan shiiqoosona.
Ha qommo baggaara shiiqidaageetuppe dummatiya hanotan qanttanne adussa medhdhi xaafo macarati shiiqiyoy yedaana,  Naa’’aykka bantta yesuwa dummatettaappe denddidaagan dumma dumma qottaynnd eeshshay de’oppe attin yedam xaafettiyogee eta issuwa oottees.  Yeda medhdhi xaafuwa yiya sunttay pulttidoogee(imettidoogee) haraatu hayyo xaafo bila macaratuppeaaruwan qanttanne adussa medhdhi xaafoy yedan woykko bidddan shiiqiyoogaana.  Hegaa gishshawu yeda medhdhi xaafuwa yiyoogee yeda woykko bidda xuufiyan shiiqiya mero oosonne hayyo xaafo bila macara.
1.2. MEDHDHI XAAFUWANNE TUMU DE’UWA GIDDON DE’IYA DABBOTETTAA
Medhdhi xaafoy, issitoo issitoo injje, issitoo issitoo qassi meto gidida ha biittan asa gidiyoogee ayba giyoogaakko nu geeshshidi erissees.  Nunanne nu shoorota eranaadan danddayissees.  Xaaxi waaxiin asawunne de’uwawu nuuyyo de’iya eraa aassiyoogaappekka bollaara nu heeraanne dere asaa shaakkidi erana mala nuna giigissees.  Asaa guuggiyaanne wozanaa nu piulgganaadan danddayissees.  Asi medhdhido poo’uwan kaafettidi cimmay xeellanaadaaninne nu koyyiyo ginan kaalettanaadan oottees.  Medhdhi xaafoy asa guugge giddon gattiyo naaqoy deexxiyaagaa gidiyo gishshawu qofaa issi ginaan kaalettio oosuwa oottees.  Hegaa maaran laammiyo eeshshay xoqqa gaanawu danddayettees.
Issi asi issi mero oosuwa nabbabidi woykko xeellidi simmidi kase bana gidenna.  He oosuwan shiiqida de’uwa meraa gaasuwan he nabbabida woykko xeellida uraa guugge giddon merettiya  ooratta woykko gujjobaa gaasuwan qofaanne xeelaa laamiya ehiyoogee ttenna.  He laamee lo’’uwawu woykko iitawu gidana danddayees.  Hagaa bollan issi mero oosuwa nabbabiyoogan woykko xeelliyoogan beettiya laamee ubba nabbabiyaanne xeelliyageetu ubbaa achchan issi mala gidana danddayennaagaa akeekana koshshees.  Gaasoykka, issi issi uraa meezee, hylluuqoynne kaymatettay dummatiyo gishshaassa.
Hayyo xaafoy shiishshiyo doorettida de’uwa misiliya baggaara ooratta meeziya immiyoogan de’uwaayyoo nuu deiya xeelaa aassees.  He nuuyyo shiiqida de’uwa loytti akeekidi issi xeelaa ginaa oyqqanaadan oottana danddayees.  Nuuyyoo shiiqida de’uwa tumaa ginaara asaa gidide dere deretettaa yiggana danddayissiya guuggiya beegotaa immees.  Hegaa maaran asaa bollan nu be’iyo eeshshaa gidide oosuwa boranaadan, dere deretettaa giddon oosettiya qaattaa shiishshana danddayiyo gishshawu, aadhdhidaagan guugetidi hachchiigaa akeekanawu , sinttaagaa qassi qoppanawu qaadaa immees.  Leemisuwawu, Alimaayo Haaddise Fiqir Iskkemeqaabir giya medhdhi xaafuwa nabbabiyoogan aadhdhida layttan Toophphiyan de’ida issi de’uwa meraa eriyo era demmeettees.  Ha wodiyan de’ida de’uwa hanotawu issi sinttaa akeekeettees.  Baxaamu wuddinashea “Azinaa harggiy” geetettada issipetettaappe bohettiyoogaa qoppiyoode, Sebolewonggeli na’atettaappe biidi asa gammi gakkanaashin deiya tuggaa, waayyiyanne a koyyidobaa hananawu danddayennaaga qoppiyoode; hegaadankka kaallidi shiiqida kawokeettaa gibiraa hanotaa xeelliyoode a maaray mankkay ay keena asummatetti( hayidi) baynnaagaa gidiyoogaa akeekeettees.
(kawuwa Baalimoolati) adarashaa giddon deiya sohuwa xeellidi asay corattidi  gelanaadan kiittiyoode asi uttido sohuwan de’iya hudugati hagee zaariin denddite ginnee wudiya maaraata kiittees.  Hegaappe ubbau issippe denddidi wozanaa bayyyiiddi wolqqi baynnaagee kunddiyoode, wolqqi diyoogee kunddaagaa yedhdhiiddi hydugati bukkiyoode gaalloy  A bollan me’erettishin gelanawu woxxiyaagee, hayqoppe attanawu baqatiyaaba misateesppe attin miyoobaa koshshawu woxxiyaabaa misatenna. Hagaadan wozanaa bayyiiddi ubbaykka ba ayfiya qilimmidi ba biyoosaa dogidi kushee babaa gidennabaadan issuwa issuwa bolli kereetettiya gaalluwa teqqanawu ba kushiya micciiddi issitoo issitoo hudugatakka xoonidi kixa haattaadan ba sinttan de’iyaabaa shagi ekkidi gelees.  Issito issitoo biroon asaa yuussaa kasetidi erinne maadettidi penggiya gorddidi gaalluwan gaaccidi guyye zaaroosona. 
Ha koyshshaa( bonchchuwa) guuttiya hanotan wozanaa bayyiiddinne gaalluwan bukettiiddi gigiraa adarashan jaamiya suntti baynna shurot deriyawu aadhdhiya buddeenay, karetta urqqaappenne maataappe lee’issi  uukkidi melissidobaa misateesppe attin kattappe uukettida buddeena misatennaagaa; woxeekka hegaadan orddiyan maarido urqqa misatiyaagaa xeelliyoode, hara baggaara qassi ha adarashaa giddon he shufuro asaara walahettenna  mala oydiyaanne qumaa dummayidi “asata” geetettidi doorettidi he gibirawu shoobettida asaa nu xeelliyoode he wogawu de’iya asummatettaa xayuwa qoncciyaa akeekeettees.  Hegaa bollankka he wode wogan goshshanchchaynne mokkaanintte de’iyo de’uwaanne eta giddon de’ida gaytotettaa ereettees.  Hagaakka baaso oottidi kasenne ha’’I nuuni de’iyo wode dere asaa de’uwaara geeddaridi gujo era demmana danddayettees.  Girima Baalu Ke Adimaas Baashshaagger giya medhdhi xaafuwaappe qassi 1950tta  wurssetta layttattun de’ida tamaarida yaray ay mala de’uwa de’idaakkonne  qassi ay ay mala qofissiya oyshati eta guuggiyawu saruwa xayssiyaakko amaridaagaa shaakkidi ereettees.  Hegaa bollan issi baggaara Worqqu Abarinne Kaasa Hayilemariyiyami bantta hyyphiyawu shiishshiyo oyshata, hara baggaara qassi gam’’ida meeziya kaalliya Mantta Worqqu  Abaateenne godattiya Molttoot Baafanna denttiyo oyshatanne eta un’’ettiya yohota xeelliyoode he wodiyan de’iya ooratta yeletaanne gam’’ida( gal’’a) yeletaa giddon de’iya xeelaanne  de’uwa maaraa dummatettaa akeekana danddayeettees.
Xaaxi waaxiin , medhdhi xaafoy issi dere asaa aquwa, polotikaanne issipetettaa merata bessiyoogaappekka bllaara A qottay maayiyoogaa maaran issi izaawunne dere asay ha heezzatuura de’iya gaytotettaa oosuwaanne hanotaa phoolissees.  Medhdhi xaafoy issi dere asaa seeraaanne meeziya hegaadankka wogaa kaalliya yeletawu pinttiyo ginaara gita gishshay de’ees.
Dere asay duussaa maaran gidiin ba ammanuwan kaalliyo dumma dumma ginata buquratuwa naagidi kaalliya yeletaa tamaarissiyoonne erissiyo oosuwa oottees.  Hegaan qohiyaagee xayidi go’’iyaafeeyaa minnidi baanaadan oottiyo gishshay de’ees.
Medhdhi xaafoy asawu de’iya kayyuwaanne ufayssaa, ixotettaanne siiquwa, xoonuwaanne xoonetuwa, namisaanne kaluwa, injjiyaanne barchchiya, kunddettaanne dichchaa, de’uwanne hayquwa, hegaadankka lo’’onne iita eeshshatanne haratakka de’uwa merata bessiyo abbee de’ees.  Hagaa malatiya allaalliya poliyoogan dere asaara de’iya gaytotettay ay keena minokko maliyoogee xoonenna.  Medhdhi xaafuwa pulttoy, pulttissiyanne ekkiya asa gidiyo gishshawu dere asatettay qoncciyan beettiyaaba.  Raaneweleek qonccissidoogaadan medhdhi xaafoy derebaa.  I geetettiyo woykko xafettiyo doonay dere asa merobaa gidiyoogan medhdhi xaafuwa derettaabaa gidiyo hanotaa yaa gujjidi minttees.  Medhdhi xaafuwan (hayyo xaafo bilan)  qoncciyan ( Phoolidi beettiyay) de’o.  De’oy qassi issipetetettay ehiyoobaa.  Xaafanchchay ba huuphen dere asaa yara gidishin dere asaa garssan maacettida ( erettida) deretettaa sohoy de’ees.  I xaafiyoykka he dere asaassa.  Ha shiiqida issipetettaa( dere asaa) sinttati issoy issuwaara tukettidaageeta gidiyo gishshawu issoy haraa bollan ayssiyo naaqoynne issoy haraappe ekkiyoobay baasobaanne attennabaa.  Hayyo xaafo bilanne dere asaa giddon mino dabbotettay de’ees giyoode hara baggaara issi issi dere asawu a buzo hayyo xaafo bilay de’ees giyoogaa.  Issi dere asaappe kiyida hayyo xaafo bilay he dere asaa malaataa( ashaaraa) ekki denddiyoogan dumma dumma mereta bessees.  He dere asaa meeziya , seeraanne meeziya hegaadankka qassi, aquwa, polotikaanne issipetettaa merata(zsinttata) qonccissidi bessiyoogaappekka bollaara appe kiyida asa eeshshaa, oosuwa, guuggiya xeelaa, wozanaa qofaanne xeelaa bessees.  Hagaappe denddidi Toophphiya hayyo xaafi bilaa, Keeniya hayyo xaafo bilaa Nayjeeriya hayyo xaafo bilaa, Ingglize hayyo xaafo bilaa h.h.m geetetti aahuwan shaakettidi dumma dumma dere asaa hayyo xaafo bilay de’ana danddayiis.
1.3. Xaafanchchatanne bantta medhdhi xaafiyoobawu qofaa 
demmiyo hanotaa.
1.3.1. Xaafanchchaa (Darassiya)  xaafanchchay ay mala asee? ____________
______________________________________________________________________________
Daraasee ay mala asee giya oyshaaraa ohettidaagan Jemis Holmis geetetttiya xaafee hagaadan gees.
Taani dantto xaafeegaada ne nena qoppikko; lo’’o hayttay, aaho wozanay, daafuraas geenna era qaaqqay, qoncce gidida lo’’o eeshshay, xoqqu giida akeekaa danddayay aahonne dumma nabbabiyo meeze, dummatida bollaaanne guuggiya minotettay, amarida  tumatettay asaara daruwa eratay sohuwaanne wodiya geeshshidi eriyo eeshshay, hegaadankka ha qonccidaageetu mala  koshshiya hara xeetan qoodettiyabati niyo de’ana bessees.
Ubaappe kasetidi danaasee dumma akeekaa danddayay de’iyo asa gidiyoogaa erana bessees.  Asaa gidin heeraa ooppenne bollaara shaakki eriyaagaa, pillggiyaagaa, meretaa sinttati aadhdhidi aaruwa ufayssiyogaa asaanne a de’uwa matattidi akeekiya dumma ayfee imettido asa.  Ha danddayan, hara asi payyabaadan xeellenna suuppabaa  ubbaa xeellees.  Daraasiyawu beettennabi , ohettennabi peenotennabinne laacettennabi baawa.  Daraasiyawuakeekay wolqqaama, guuggiya akeekay ciimmanne aaho gidiyo gishshawu suuppa yohotuppe denddidi de’uwawu birshshettaa immiya gita gita yohota kessiyo danddayay de’ees.  De’uwaawunne meretawu aaruwa qarettees .  Daraasee giiba qaattatanne hanotata xeellidi gita ( ayfiya kumiyaabaa) kessees.  Sinttan ( qoncciyan) beettiyaabaa woykko de’iyaabaa xalaala gidennan garssaa pilggees.  Ayba hanotaappekka guyye baggaara de’iya de’uwa qan’’ishiya xeellidi birshshettaa imees.  Meretan haniya yohota aattidi akeekees.  Carkkuwa carkkettay, kafotu yettay, soossuwa cenggurssaynne asaa waasoy awu aadhdhid siyettees.  Mittatu qottay, deriya gitatettay, dembbaa bilatetettay aarwua awu beettees.  Aginaa wajajjatettay, awaa puulay, ciishshatu meray A aaruwa ufayssees.  Daraasee hagaa ubbaa akeekidi co’’u geenna.  Bari mero ayyaanan hegaa ubbaa qonccissees.  Asa na’aa de’uwaara issippe gatti oyttidi birshshettaa immees.  Yohotu giddon de’iya gaytotettaa issipetettaanne dummatettaa akeekidi I qassi ba baggaara gujo issipetettaa gaytotettaa giigissees.  Hagaakka medhdhi ba xaafo oosuwa baggaara hagaa beykketii xeellite yaagees.
Daraasee(deretettay) un’’ettiyoode issippe un’’ettiyaagaa; (deretettay) kayyottiyode issippe kayyottiyaagaa; deretettay miicciyoodenne poocammiyoode issippe poocammiyaagaa; asana un’’iyanne metoy, ufayssaynne woppay awu geliyo asa geetettidi odettees.  Asaa naatussi xoqqa siiqoy deiyoogaanne he siiquwaappe denddidaagan yarshshuwa shiishshana danddayiya tuymanchcha asa.  Hegaappe denddidaagaana ha guuggiya qum’’iyaanne un’’ettiya xaafo oosuwa oottiyoogan de’uwaassi birshshettaa immiyoy.  Ha siiqoykka daraasiya bari huuphe injjiyawu un’’ettennaadan oottees.  Daro daraasati ha siiquwaassi giiddi daruwa namisettidosonal; kallottidosona; tuggatidosona.  Xaaxi waaxiin; bantta injjiya aggi aggi beyidi hayyo xaafo bilaa xeessaa maayi ekkidi deretettaa de’uwa qonccissanawu gixxidi denddidosona.  Daraasetettay un’’ettiya ooso; leesso.  Ha keessuwa giddo geliyaay murttenne guyye xeellennaagaa; aaye ta zokkwwawu giidi gidennan kehaakka keha.  I bari qara guuggiyan hagaa beyikketi yaagees.  Hegaa bollan daraasee ammanettiyaagaa.  I akeeki xeellido de’uwa meraa moorennaaninne ashshennan ba dirssatiya oosuwan qonccissees.   Daraasee ba be’idonne siyidobaa suure  phoolissi bessiyoogee attennabaa.  I xeellido de’uwa meraa; iitiyaabaa gididie lo’iyaaba; yashshiyaabaa gidide danganttiyabaa  genttennan qonccissespee attin guyye geenna.  Ay wode gidinkka tumanchcha daraasee tumatettaa koyyiiddinne singgettiiddi de’ees.  Tumatettaa la’aatettan (teqqiyabi baynnan) demmananne qonccissana giiddi namisettees; saamettees, tuggatees.  Xaaxi waaxiyoode; daraasee geeshshatettawunne tumatettawu giiddi aara gayttiyaabaa ubbaara baaxeteesppe attin guyye geenna.
Hagaa xee;;iyaagan dumma dumma metuwaane ekkidanne hegaadankka qassi yarshshettana gakkida daro daraaseta odana danddayettees.  Toophphjya daraasetuppe ne eriyoogeeta ane yoota,  Ee, Birma Baala giidabaa gidikko gamma zaaradasa. 
Hagaa xeelliyaagan Keeniya daraasiya Girees ogoot geetettiyaara hagaadan gaasu. 
Ba sheniyaadan xaafiyoogee lo’’obaa. Issitoo issitoo deretettay koyyennabaa xaafana danddayettees. Nu hagaa oottiyoy nu be’idobaanne gamma gididi beettibeennabaa ubbaa qoncciyan bessana koyyiyo gishshataassa.  Ha’’I xaafiiddi de’iya daro daraaseti eriyoogaatto dumma dumma alamiya kifiletun ha ayyaanan dirssatiya xaafido gishshawu qashettidosona.  Gaasoykka qonccissana bessennabaa woykko haraatu achchan erettana bessennabata xaafido gishshataassa.  Daraaseti hagaadan eti oottido gishshawu zil’’ettokkona; Banttana gakkiya metuwa gidin keeniyan ha hanotay dummatana danddayenna.  Medhdhi xaafuwa xaafanchchati tumukka kawotettan, wossiyo keettan, so asaan hegaadankka dere  achchan hoo’o giyoobata woykko digettiyaabata denttana ( xaafana) danddayoosona.  Ay wodekka mati hagaa malabata xaafiyoogaappe guyye gookkona.
Meeziya- Nu biitaageeta gidin kare biittaa daraasetanne eti ootido oosotuppe intte eriyogeeta hagaappe kaalliya zaran xaafite.
Daraasiya sunttaa	I/A erettiyo maxaafaa	I/A oosuwa qommuwa /tewneetiya danttuwa medhdhi xaafo
Alemaayo Haaddisa	Giqir Iskke meqaabir	Medhdhi xaafo 


Xoqqu giida puulay de’iyo qaalatu wolqqan woykko dumma hiillan donaa go’ettutiyogan qaalan gidide xuufiyan aadhdhida eratetta oosuwan bayratidi erettiya  asu darssase geetettees. 


Hanno gakkanawu daraase giyoogee ay mala asakkonne xeellida.  Ane qassi daraaseti medhdhi xaafiyoobata awuppenne waatidi demmiyaakko kaallidi be’ana.
1.3.2. Xaafanchchati bantta medhdhi xaafiyoobawu qofaa demmiyo 
hanotaa
Meeziya  Issi daraasee ba medhdhi xaafuwa koshshiya qofaa(era) awuppe demmees gaada qoppay? Ane birshshada xaafa _______________________________
__________________________________________________________________________________________________________________________________________________________________________________________________________________________________________
Issi daraasiyawu koshshiya medhdhi xaafuwa ooso gittati de’ana koshshees.  Hegaatikka:-
1.3.2.1. Daraasiyawu de’iya asaa, deretettaanne meretaa eraa
Meeziya:-  Daraasee asaa, deretettaanne mereta erana bessees giyoogee woygiyoogee?  Aybissi? 
_____________________________________________________                 
____________________________________________________________________________________________________________________________________________________________
Medhdhi xaafuwawu aufe allaallee asa de’o gidiyoogee zaari zaaridi denddiis.  Daraaseekka bessiyoy dumma dumma de’uwa meratanne asa oosota gidiyogeekka qoncciis.  Hegaa gishshawu hagaa oottanawu asaa geeshshidi erana bessees giyoogaa.  Asa oonatettawunne asummatettawu gidiya eray de’anawu bessees.  Asa meretaa xuuraa; yeletaappe hayquwa gakkanawu beettiya bollaanne guuggiya hanotaa, wozanaanne kahaa, amuwa, hulluuquwa, koshshaa, I ixxiyoobaanne dosiyoobaa, iitiyabaanne ufayssiyaaba xaaxi waaxin dumma dumma hanotaa giddon de’iyoode asi haniyoobaa shaakkidi erana bessees.  Asaa kehatettaa iitatettaa, meqettaa iitatettaa qaretaa, yashshaa minotettaa, ashkketettaa cinccatettaanne hara misatiya eeshshatakka akeekana bessees.  Asi issoy issuwaara gayttiyo gaytottaa, ha gaytotettaappe denddidaagan bessiyo eeshshata, maccanne attumaa, aawaanne na’aa , aayeenne na’ee, michcheenne ishaa, azinaanne machchee, hegaadankka dabbotiyaageetu giddon de’iya gaytottaa hanotaa erana bessees.  Hegaa bolli asa eriyoogaa giyoogee asatettaa akeekiyoogaa giyoogaa.  Asa aybatettaanne oonatettaa minttidi eroogaa giyoogaa.  Asawu polotikatto, ikkonoometto, issipetettaa issitoo  issitoo mehetto sinttati de’oosona.  Asaa ha sinttatuura eriyoogee daraasiyawu kasetiya ooso gidana bessees.
Daraasee asaa erana bessees giyoode a eray hara asa mala eranne coo suntta ero gidenna.  Ciimmatetti baynnanne bollaara issi gina eray koyettiya asaanne de’uwa mereta gammayidi bessanawu danddayissenna.  Gidiyaanne ciimmatida asaa eran bollan baasettida oosoy meeziya aassidi qofaa laamiya kaalettana danddayees.  Asaa erennaagee, A asummatettaa de’uwa merata akeekennaagee, medhdhi xaafuwawu ayfettiya pulttuwaanne kulkkabaa dogiyoogaa.  Asa wurssidi erana danddayana xaykkonne danddayiyo zawaa gakkanaashin shiiqidi erana bessees.  Asa buzotettan gidin issipetettan eriyoogee; A oonatettaanne aybatettaa, A guuggiya qofaa ciimmatettaanne aahotettaa geeshshidi akeekiyooge daraasiyawu attenna ooso.
Asi deretettaa giddon hara bari malatuura gayttiyo gaytotettan qashettidi de’ees.  Deretettaa giddon  I poliyoobaninne deretettaa giddon awu de’iya sohuwan hegaadankka deretettay A bollan oottiyo naaquwan aadhdhidi erettees.  Hegaa gishshawu A aattidi eranawu deretettaa akeekana bessees giyoogaa.  Yaaniyo gishshawu daraasee ba dirssatiyawu pultto gidida deretettaa loyttidi erana bessees.  Daraasee xaafiyoy ha’’I de’iyo, kase de’ido  woykko awu odettida deretettaabaa gidiyo gishshawu hegaa luxidi erana bessees. Deretettawu de’iya kumetta de’uwa meraa, A aquwa, A polotika, A issipetettaa sinttata, hageetuura oyqettidaagan de’idabata woykko A gakkiya hanotata, deretettay aadhdhido wodeta, beni haydaa hegaadankka ha’’i de[iyo  hanotaa erana koshshees.  Deretettay diccees; laamettees.  Kase de’iya deretettaa eeshshatinne meezeti attidi oorattan laamettoosona.  Qohiya gidin go’’iya yohoti  yoosona.  Daraasee hageetu ubbaayyo beegottaagaa gidana bessees.  Medhdhi xaafuwa pulttoy tumude’uwa gidiyo gishshawu daraasee ba saafiyoobawu denddo oottees.  Hagaa gidiyo gishshawu hayyo xaafo bilaanne deretettaa giddon mino dabbotettay de’ees geetettiis.  Adabootettaynne tumude’uwa sinttati A dirssatiyawu baaso gidiyo gishshawu daraasee eta erana bessees.  Yudooraa welttii geetettiya daraasiy ha yohuwa kaalliyaagaatto qonccissaasu.
De’uwa taani ta huuphen be’idoogaadaaninne birshshidoogaadan xaafanawu warettays.  Awan gidinkka ta de’ido man’’iyan ta yuushuwan xeellidoogaa ubbaa baaso oottada issi diriiphaa medhdhays.  Ta hagaa oottiyoy mero xuufiyaninne tumu alamiya giddon minnida dabbotettay de’ees gaada ammaniyo gishshataassa.  Guuggiya qofa alamiyan ay keena haahuwa biikkonne merettida de’oy A heeran de’iya tumu de’uwaara tuhetti uttidaagaa giyoogee tawu siyettees.
Mino baasoy tawu de’enna diishin ta oosuwa doommana danddaykke.  Hegaa gishshawu ta danddayido keenaa tumu alamiya  baaso oottays…. Issi taarikee tumu de’uwaara dabbotettay xaykko O bollaaninne A malaatay( ashaaray) beettana danddayenna.
Daraasee deretettaa eranawu ashauwankka ayyaanankka yaan yelettidi yaan diccikko; woykko yaan yelettidoogaadaaninne diccidoogaadan deretettaa eranaadan danddayissiya gidiya eray awu de’ikko; deretettaa de’uwa koxxiidi, A namisaa saamuwa shaakkiiddi , kayyuwa ufayssaa shaakkiiddi A giddon de’idi xanna’ikko aA kaniya eriyo gishshawu tumatettaa qonccissana danddayees.
Asi de’iyoy meretaa giddona gidiyoogee qoncce.  A de’uwawu baasoy I asa gidoogawukka pulttoy meretaa.
Meretay asaa blli gattiyo naaquwawukka macaray daro.  Hagaa kaallidi qassi dumma dumma asummatettaa eeshshati oosotinne qofa sinttati yoosona.  Hegaa gishshawu daraasee meretaa erana bessees giyoogaa.   Gaasotettaykka ha oosuwan sintta xeera gidiya asay, meretaa giddon de’iyaagaanne meretaarakka gaytotettay de’iyo gishshawu meretaa eriyoogeenne akeekiyoogee mulekka attana bessennabaa.  Daraasee asi de’ana gishshawu giiddi ba heeraa injjeyanawunne meretaa ba kushiyan aattanawu oottiyo baaxiyan; baaxetiyo wodiyankka gayttiya hanotata xaaxi waaxin meretay oottiyo naaquwa akeekana bessees.
Dumma dumma mereta hanotappe denddidaagan wodeti laamettoosona. Balggoynne bonee, silaynne gabbay yees.  Shicaynne (aacaynne) melalettay, haattaa kixaynne pacatettay beettees.  Hageeti asa de’uwa bolli dumma dumma qohiyanne maaddiya hanotati merettoosona.  Asaykka eta  yuussaattuwa ha hanotatussi zaaruwa immees.   Ba duussaa giigissees.  Hagaa ubbaa daraasee akeekana bessees.  Hegaa bollankka qassi, dumma dumma meretaa sintta shaahota leemisuwawu, dozati medoosati, deree dembbay, shaafay wombbay, biittay, carkkoy, haattay, tamay A guuggiya qofawu pultto gidiyo gishshawu daraasee eta suure akeekees.
1.3.2.2. Gayttiyaabaa( meeziya) 
Meeziya:- kaalliya oyshata intte laggetuura tobbite.
1.	_________________________________________________
2.	_________________________________________________
3.	_________________________________________________
Ay daraaseekka xaafiyoy ba de’uwan akeekidobaappe woykko barinan gayttidabaappe.  Nayjjeeriya daraasee siipriyan Iikuwenssii xaafido medhdhi xaafotu giddoppe”Burning Grass” geetettiya dirssatiya aybippe denddidi xaafidaakko oyshettiyoode; baraa dichchaa oosanchcha gididi  I oottiyo wode aani gayttidabaappe denddidi xaafidoogaa qonccissiis.
Baraa dichchaa giddon ta oottiyoode tanan gayttidabaappe beettidabaa.  Nayjjeeriya dozatu hanotay keehippe maalaaliyaabaa.
Tohossa baggay coppu giida wora.  Huuphessa baggay maatay dariyo gishshawu dariya baggaamehee heemettees.  Gidoppe attin maataa medhetukko efaanawu danddayettenna; maataa koshshawu danddayettenna; maataa koshshwu biyay meheta.  Baraa dichchaa giddon nuuni oottido wodetun de’iyoy tseetstsee geetettiya udunxxee daridi de’iyo heeraana.   Hegan nuuni oottiyo oosotuppe issoy shaafaa heerata qeexidi kayye sohuwan mittaa tokkiyoogaa.  Simma ha sohuwaana” Burning Grass” geetettidabata dirssatiya xaafanawu tana denttettida eeshshaawata taani demmidoy.
Hara Nayjeeriya daraasee chiinuwa  Achcheebee  qassi “Things Fall Apart” geetettida medhdhi xaaruwa I xaafiyoode denddo mootidoy I diccido gaxariya heeran aara gayttidaba gidiyoogaa odiis.  A bollan, dere asaa duussaa maaray, xeelay, I siyido haysetinnewogay A guugge giddon merettidi de’ido gaasuwan bari medhdhi xaafuwa xaafana danddayidoogaa yootiis.

Gidya gayttidabinne (meezeenne) de’uwa akeekay xaykko mero oosuwa oottiyoogee haniyaaba gidenna.  Asi deretettaa giddn de’iyoode gayttiyaba (meezetiyabay) xayenna.   Layttay gujji gujjidi biyoogee darobaa bessiyo gishshawu gayttiyabay daro.  Hagaa mala qaaday gakkidoogeetinne medhdhiyo imotay de’iyoogeeti yelagatettaa laytta zawaa giddon de’iyaageetuppe aattidi deretettaa bessanawu danddayoosona.   Kayimida daraaseti biron doommiya daraasetuppe daro gayttiyabaynne xaafiyo ayfebay de’iyoogee qonccebaa.  Daro layttaa de’uwan gam’’idoogaappe denddidaagan deretettawu de’iya dumma dumma sinttata eriyo  qaaday de’ees.  Hegaappe denddidaagan dirssatiyawu aaho pulttoy de’ees gaanawu danddayettees. 
I bawu gayttiyaabay(meezee) awuppe beettii?  Gayttiyaabay sitti giidi issi  de’uwan woykko issibaa biddoora kanttiyoogan woykko issi hanettiyaaban walahettiyoogan woykko hara ogiyaara dumma dumma pulttotuppe siyiyoogaaninne nabbabiyoogan beettana danddayees.   Daraasee bari medhdhi xaafiyoobawu koshshiyabata demmiyoy baappe, matan eriyoogeetuppe woykko wozanappe tawu ooso giidi kaallido asatuppe,asay asabaa awu yootiyobatuppenne asaabay xaafettido pulttotuppe.  Hegaa bollan issi gayttiyabay mero oosuwawu aaruwa maaddiyoy he yohuwaassi xoqqo giida sohuwa immidi issippe walahettiyoode woykko giddo gelidi oottiyoode woykko woazanappe xanna’iyoodenne kaalliyoode gidoogaa erana besssees.  Coo gede deretettaa giddon de’iyoogan beettiya mereta gaytotettay ( hara gelidi oottiyooga minttidi xeelliyoogaanne laacci xeelliyoogaa koshshees.   Leemisuwaassi; Zaruuna Biraanu bari dirssateta xaafanaappe kasetidi deretettaa hanotaa shiiqidi( matattidi) xanna’iyoogaanne hegaappe demmido meeziya woykko  gayttiyaabaa bari dirssatetussi denddo oottiyoogaa Molver geetettiya asi qonccissiis.  Ye Inbbaa debddaabewoch, ye bedel fitstsaame, Amaanuel dersso melis geetettiya dirssateti Addisaaba kataman I xeellido banttana  bayzzidi aqiya macca asatu de’uwa shiiqi xeellidi xaafidoogeeta.  A bollankka qassi 1965 ppe biidi 1966 M.L gakkanaashin Wollon iraa xayoy kaalettido namisaa  gaasuwan yiida beteenne hayqoy A hulluquwa bocchchido gishshawunne betanchchati Addisaabi gelanaw hanido baaxiya Mannaageshaaninne Legedaadi heeran  beettidi shiiqi xeellido gishshawu hegaa baaso oottidi Ma’ibel Yeabiyot waazeemaa giya dirssatiya xaafiis.  Ha dirssatiya I xaafanaappe kasetidi hanotaanne goshshanchchatu de’uwa loytti eranawu he metoy gakkidosaa dummayidi hayiq geetettiya katamaa heeraa biidi gaxare heerata xeelliis.  He goshshanchchatuurakka amarida  aginata uttidi goshshanchchata haasayissioogan he wodiyan de’iya biittaa ohettaa( aysuwa) hanotaanne eta de’uwaabaa akeekiis.  Naa’anttonne heezzantto Ma’ibel geetettiya dirssateta xaafiyoode he heeraa biidi gujo naqaashata shiishshiis.
Biroon dendduwaappe diccido so asay gayttiyabawu pultto gidiyoogee erettiyaaba.  So asaa giddon aawaappe aayeeppe, hara dabbotiyaageetuppe dagayiyo gayttiyaabay guuggiya dichchaayyoo koyro xekkan oyqqiyo maaduwaa immees.  Kaallidi de’iya gayttiyaabaa(meeziya) pulttoy mata heeraa.  So asaappenne heeraappe beettiya meezee sinttappe daraase gidiya uraayyo immiyo maadoy laafabaa gidenna.  Qantta medhdhi xaafuwa daraasiya Worqqi ye zinniya; guutta na’atettan de’ishin I aayyiya iyyoo daro hayseta yootiyoogaanne akka ba aayeeppe siyido haysetu gaasuwan woykko haysetuppe denddada  yeteraaqqotee idimeenne Zimmitaayee geetettiya qantta medhdhi xaaota xaafidoogaa yootaasu.
Hara meeziya demmiyoosay timirtte keettaa. Timirtte keetta de’oy bari oonatettaa erissanawu maaddiyoogaappe aadhdhidi baaso gidida eray beettiyoosaa.  Timirtte keettaappe meretetta aybatettaa, biittaa haydaa, alamiya haydaa, xaaxi waaxin asaanne heeraa eranawu danddayissiya baasobati gayttoosona.  Timirtte keettay kasetidi nuuni be’idobaanne siyidobaa bollan gujobata immees.  Hegaa gishshswu meeziya shiishshiya issi pulttoy timirtte keettaa gaanawu danddayettees.
Hegaa bollan qassi maxaafati meeziyawu ( gayttiyaabawu pulttodan go’’oosona; haraappe aaruwan hayyo xaafo bila oosoti ayfettoosona.  Ay qottankka xaafettida hayyo xaafo bila oosotuyyo denddoy asa na’a de’o gidiyoogee zaaretti zaarettidi qoncciis.  Hegaappe denddidaagan eti bantta huuphessi dumma dumma de’o meezetu shiiqo giyoogaa.  Maxaafatun beettiya meezeti nabbabiyaageetu meeziyaara misatiyaageeti gayttoosona; dummatiyaageetikka de’oosona.  Gidikkonne hara asatu bollan gakkidabati woykko gakkanawu danddayiya sinttata ehiyo(bessiyo gishshawu ooratta meeziya immiyoogee attenna.  Hegaa bollan, nuuni de’iyo man’’iyaappenne wodiyaappe haakkidi de’iya asatu de’uwa hanotaa gidide de’uwa meraa bessana danddayiya kare biittaa dirssateti hara baggaara hara meeziya demmanawu maaddoosona.  Mero oosotuppe  beettiya meezeti asa de’uwa erana xalaalaassa gidennan daraasiya xaafo hiillaakka tamaranawu qaadaa immosona.  Ay daraaseekka I xaafanaappe kase nabbabanchcha .  Erttida daraasee Girima Baalu nabbabido kare biittaa dirssatetuppe Heeminggiwe, Giraaham Giriin nne Dosttoyviskkii oosoti I keehippe dosiyoogeeta…  Daraasee daruwa nabbabido payduwan A meezee aakki aakkidi, dumma dumma daraasetu xaafo hiillaara eretti erettidi bees.  Dumma dumma hiillatuura erettiyoogee qassi bari xaafo hiillaa haraatuugaara geeddaridi bari mino miyyiya yaa minttanawu, bari shugo miyyiya qassi giigissanawu qaadaa immees.
1.4. Yeda Medhdhi xaafuwa ufurata
Meeziya:- Yeda medhdhi xaafuwa ururati oonee oonee?
____________________________________________________________________________________________________________________________________________________________
Yeda medhdhi xaafo ufurata geetettidi erettiyaageeti taarikiya, taarikiya shooqaa, eeshshaawaa, karssikarssaa, woqaa, cuccumaa, taarikiyo ginaanne doonaa. Hageeti xanna’anawu injjetanaadan geetettidi dummati dummatidi xeesettidosonappe attin medhdhi xaafuwa giddon dummatidi bantta yaran yaran shaahettidi eqqiyaageeta gidokkona.  Tarikiyaabaa denttiyoode eeshshaawati xeesettiyoogee attennabaa.  Gaasotettaykka taarikee eeshshaawatuugaa gidiyo gishshataassa.  Taarikiya xeesidi taarikiya godata waatidi xeesennan aggiyo?  Eeshshaawatu taarikee polettiyoy issi erettida wodiyaananne qatuwaana.  Hegaa gishshawu eeshshaawatubay odettiyoode eti de’ido wodenne qatoy odettiyoogee attenna.  Eshshaawati  eta giddon de’iya gaytotettaappe denddidaagan bantta giddon dumma dumma karssikarssaa giddo gelishin be’eettees.  Hegaa gishshawu eeshshaawatu oonatettaanne eti de’iyo hanotaabaa haasayiyoode eta giddon merettida karssikarssaabaa dentteettees giyoogaa.  Hara ufuratikka hagaa hanotan issoy xeesettiyoode haray putti giyo hanotan issoy issuwaara qashshettidi de’oosona.  Doomettaappe erettana bessiyaabay mdhdhi xaafuwa ufura ufurati issoy issuwaara waaxettidinne tuhettidi beettiyo gishshawu qommoora qonccidoogaadan issoy xeesettiyoode haray issippe yiiddi, issuwa goochchidi kessiyoode haray issippe gooshettidi yiiddi de’iyoogaa.  Medhdhi xaafoykka medhdhi xaafo gidana danddayiyoogee ha ufuratu waattawunne etanatettawu issipetettay de’iyo wodiyaana.  Ha issipetettay gaytotettay  de’ana danddayiyoogee daraasee dooriyo hiilla ogetu baggaara ha ufurati duuxxennan shiiqiyo wode giyoogaa erna bessees.
Hassayssuwa:   Asfaa Zaruuni medhdhi xaafo ufuratu giddon
doonaa gujjenna.  Gidoshin hara eranchchati
 doonaaufuratuppe issuwadan qoodoosona.

1.4.1. Taarikiya 
Taarikee medhdhi xaafuwawu issuwaanne kasetiya ufura.  Fostter/1980:40/ giyoogaatto” Medhdhi xaafuwa  baaso sinttay(meray) issi qommo taarikiya odettiyoogaa.”  Yaaniyo gishshawu , taarikee medhdhi xaafuwa giddon “Hagaadan haniis, kaallidi qassi hagaadan….Hegaappe guyyiyan qassi hagaadan haniis…” geetetti geetettidi taarikiya odiyaagan odettiyaagaanne qoncciya ayba qohokka xeelliyaaba.  Hagaa meran nuuyyo shiiqiya oduwan, nabbabiyaageeti kaallidi haniyaabaa eranawu qaaqqatiyoogan taarikee  polettana gakkanaashin kaalliyoogaattuwa yootettees.
Taarikiya giddon shiiqiya yohoti ubbay, giyoogeekka polettiyaabata gidin haniyaabati h.h.m  wodiyaanne qatuwa kasiya kaaluwa maaran shiiqiyaageeta.  Hegeekka polettiyaabatunne haniyaabatu worettaynne buussay woykko sanssalataattuwa ohettida buussay de’iyo taarike gidanaadan oottees.  Gidoshin, taarikee kasiya kaaluwa maaraa kaallida polettiyaabatunne haniyaabatu shiiquwa gidikkonne hagaadan haniis geetetti geetettidi odettiya yohotu ubbaassi aybissi haidee? Geetettidi oyshettiyoode gaasuwaara de’iya zaaruwa immiyaaba gidenna.  Hara guussan; taarike gaasuwaaninne ayfiyan ohettida kasiya kaaloy de’iyo polettiyaabatunne  hanettiyaabatu odo gidenna gaanawu danddayettees.  / Amaare 1968: Tesfaye 1978/  Taarikee gaaso gidiyaabaa immennaagaa bessanaayyoo cora maxaafatun geetettiya Ingglize biitta asa gidiya Forsttere erettida heetee de’ees.  A heeteekka, kawoy hayqqiis; hegaappe guyyiyan kawiya hayqqaasu yaagiyaagaa.  Hagee sima taarike giyoogaa.  Hagaadan haniis, hegaappe guyyiyan hagaadan haniis giyoogaappe attin haiyaabata gaasuwaara gettenna.
Gidoppeattin, medhdhi xaafuwa taarikee awugeekka ammanettiyaagaa gidana bessees.  Taarikiya giddon odettiyaageeta gidin polettiyabatinne hanotati ubbay tumu alamiyan asa na’aa gayttana danddayiyabata misatana bessoosona.  Hegee xaykko nabbabiyaageetu achchan ekettennaageeta gidoosona.
Taarikiyaabaa bessiyaagaatto shaakkidi eranawu limizhaat geetettiya medhdhi xaafuwa giddon Dumma qach taarikiya leemisodan xeelloos.  Tsahaye Dammaqachcha, Goojjaame giddon Inddoodam Kidaanemihiret  geetettiya sohuwan de’iya bari aawaa baashshaa Abara Tsahayppenne bari aayee Godattee Mulunashippe yelettawusu.  Uddufun layttan Eeliyas geetettiya sohuwan de’iya Tegeny Taammirat geetettiya asassi na’atetta eho gelo maaran ha geetettida izaawussi imettawusu.  Gidikkonne Dammaqachcha ba azinaappe kessa ekkada bari yelettido sohuwa simmawusu.  Bari aawaakkonne aayeekko simmosaara tekestta geetettiya na’aa yelawusu; shahaarada simmido gishshawu.  Hegaappe guyyiyan Demmeqechcha bari na’aa ba’’ada inddoodame aggaagada Deviremarqqoosi geetettiyaasa baqatawusw.  Debiremarqqoosa heeran amarida gallassata gam’’idoogaappe guyyiyan manta Redda  Malaakka geetettiya kaamiya godaa maaduwan Addisaabi bawusu.
Addisaabi gakkanne Mantta Redda Malaakkussi Wushimma gidida Godattee Gorfu Alixaashi matan amarida gallasata uttawusu.  Hegaappe guyyiyan azinanne machcho gidiya Dajja Asafanne Godattiyo Tsiggo gidiyaageetu keettan garadettuwa ichchashu  layttawu oottoogaappe  guyyiyan Tekestta ekkada Tekkaaliny Azaazh geetettiya izaawu soon de’uwa doommada bari oosuwa simerettada oottaydda de’awusu.  Ha wodiyan Demmeqechcha timirtte moconaa woossada bari na’aa Tekestta Mokkonna Teferi  yaan aqidi tamaariyo timirtte keettaa gelissawusu.  Tekestta timirtte keettaa gelissoogaappe guyyiyan Godattiya Tsigga, alleeqoti xayidosona giya gaasuwan Dammaqachcho heezzantta polise keettan gashissawusu.  Dammaqachchakka tammanne laappun gallassa tuggaappenne qashuwaappe guyyiyan birshshettada Tekkaaliny Aazaazhe soo bawusu.  Tekkaaliny Aazaazhe baggaara erettido yettanchchaa Wubeenne “Xumaa kawuwa” geetettidi xeesettiya Bashi qasho keettaappe A birshshettiyoorin yiidi o oychchoosona.  He gallasankka yettanchchaa Wubee ha xumaa kawuwabaa( Bashebaa) ( A oonatettaa, minotettaanne goobatettaa) Demmeqechchi do’uwaassi wurssidi yootees.
Hegaappe guyyiyan Basha D’uwa baggaara Fil wuhaa  geetettiya aakime keettan geeshshatettaa naagiyo oosuwa demmawusu.
Basha minttettin Dammaqachcha gallassi gallassi bari oosuwa oottaydda Finoote Dihinet geetettiya timirtte keettan qammaa tamaariyoogaa doommawusu…
Hagaappe bolla baggaara shiiqida Limizhate taarikeyan kasiya kaaluwan wodhdhida polettidabatinne hanidabati ubbay nabbabiyaageeti” aybee haniday? Woykko aybee polettidabay? Hegaappe guyyiyaanishin?” gi giidi taarikiya amuwan kaallanaadan oottiyaageeta.  Ha hanotay taarikee sanssalatadan ohettidi injje buussay de’anaadan oottidoogee akeekettees.  Hegaa bollankka taarikiya giddon uttida polettidabatinne hanidabati asa naatu de’uwan gayttiyaabatuura misatiyaageeta gidiyo gishshawu taarike nabbabiyaageetu matan ekettiyaageeta gidanaadan oottidosona gaanawu danddayettees.

Gidoshin taarikee odettanawu koshshiya polettidabatinne hanidabati kasiya kaaluwan shiiqiyoogaa xalaalay barkka gida gidenna.  Ha hanotaa xeelliyaagan Yoonaasa do’oy /1966:312/ taarikiya hagaadan qonccissoosona.  Taarikee:-
Medhdhi xaafuwawu mela meqettappe attin asho woykko de’o gidenna.  Hagee barkka medhdhi xaafo gidenna. A ufura. Hagee barkka medhdhi xaafo giidi eqqiigiya xaafee medhdhi xaafo eranchcha gidenna.  A oosoykka puuli de’iyobaa geetettenna.  Nabbabiyaageekka hegaattuwa… taarike xalaala giidi nabbabikko puuli de’iyo ooso( medhdhi xaafo) gidiyoogee attidi shiishshi xaafo gidees.  ( ????? 17???? ?1? ??? 2? ???? ?/?? ???? ??/????? ? 1994 ?2-5)
1.4.2. Taarikiya shooqaa (dembbaa) 
•	Taarikiya shooqay aybee?
•	Tarikiya shooqay taarikiyaappe aybin dummati?
Aybin misatii?
Taarikiya shooqay hara attenna mehdhi xaafuwa ufura.  Taarikeenne taarikiya shooqay issoy issuwaara dabbotiyanne kaafettiyaabata.  Taarikee wodiya kasiya kaaluwa bolli baasettidi polettidabatu odo.  Taarikiya waattawu dummatida eeshshay imettiyoy qaasuwaara de’iya polettiyaabatu kasiya kaaluwa bolli baasettidoogaa gidennaagaa.  / Amaare 1968: 27-28/.  Naa’aykka medhdhi xaafuwa giddon beettiya polettiyaabatunne haniyaabatu kasiya kaaluwa naagida odo giyoogan misatiyaabata gidikkonne taarikee gaasuwaara de’iya  kasiya kaaluwa naagida polettiyaabatunne haniyaabatu odo gidenna gishshawu taarikiya shooqaappe dummatees.  
Hagaappe dendidaagan taarikiya shooqa; issi issi medhdhi xaafuwa giddon aybi aybissi hanidee? Gi oychchidi demmiyo zaaruwa ba gomppan oyqqida oykko issi wodiyan kasiya kaaluwa naagidi polettida hanotati hanettido gaasuwaanne kaalettiyo ayfiya gatti oyqqida medhdhi xaafuwaassi bolla kifile geetettees.  Polettiyaabatunne haniyaabatu giddon gaasoy de’iyo dabbotettay( Ohettay) de’iyoogee medhdhi xaafuwa taarikiyaayyoo ashuwa mayzzidii de’iuwa (shemppuwa)  immees.  Taarikiya shooqay gaasoy de’iyo polettiyaabatunne hanettiyaabatu kasiya kaaluwa bollan baasettidabaa gidiyogaa bessanawu maxaafatun shiiqennan attennabay foristtere heetiya.  Hgeekka,” Kawoy hayqqiis; A kayyuwa gaasuwan kawiya hayqqaasu.”yaagiyaagaa.  Ha leemisuwa giddon uttida yohoti ( Kawuwa hayqoynne kawee hayqoy) gaasuwaanne ayfiya gaytotettaa kasiya kaaluwa bolli baasettidaabeega gidiyo gishshawu; nabbabiyaageeti”yaatin kawiya aybissi hayqqadee”” giidi oychchiyo woyshawu, kawuwa hayquwa gaasuwan I bolli gakkida wolqqaama kayyuwappe denddidaagaana gidiyoogaa akeekkoosona.
Taarikiya shooqay, medhdhi xaafuwa giddon beettiya polettidabatinne haniyaabata, karssikarssata, eeshshaawati bantta heeraara gidin hara eehsshaawatuura de’iya gaytotettaanne medhdhi xaafuwa kumetta gomppaappe gum’’ettidi kiyiya gul’’abaa (cuccumaa)… h.h.m issippe waaxidinne haphphidi oyqqiya ayfeba gidiyo gishshawu medhdhi xaafuwawu tuussadan xeelettees.  A giddon geliya yohoti ubbay gaasuwaaninne kuushshan (ayfiyan) qashettidi kasiya kaaluwa hemetan biidi issi ayfiya( kuushshaa) bolli gakkiyoode nabbabiya asa woppu oottoosona.  Hegaa hanotan nabbabiya urawu issi garssa ufayssaa medhdhiyoogee attenna.  Hegaa bollankka taarikiya shooqaay sanssalatadan ohettidi biyo buussay nabbabiya uray”kaallidi ooni? Aybaa? Aybissi? Polanaddeeshsha?” yaagi yaagidi wozana kahaa gaggidi nabbabiyoobaa issuwa issuwaara oyttanaadan oottees.  Qanttan xaaxi waaxiyoode: maara mankka hanotan waaxettida( shiiqida) taarikiya shooqay medhdhi xaafuwa odoy ayfaama, ufayssiyaagaanne yeemoyiyaagaa gidanaadan gita maaduwa immees.
Bessiya hanotan makkisettida( waaxettida) taarikiya shooqay ammanttiyaagaa.  Taarikiya shooqaa giddon shiiqiya yohoti hanotatinne  harabati ubbay tumu alamiyan asa na’a de’uwan gayttana ( polettana) danddayiyaabata misatana koshshees.  Ha eeshshay beettiyaaba gidikko taarikiya shooqay nabbabiyaagetu achchan ammanettiyaagaa gidees.

Taarikiya shooqaara ohettidagan hara denddana bessiyaabay taarikiya shooqaa qommuwa.  Taarikiya shooqay issi achcha(selle) woykko cora achcha( waatta) gidana danddayees.  Issi achcha taarikiya shooqaa giyoogee issi achcha gidida allaalliya bolla xallan ayfiya wottidi giigiya taarikiya shooqa.  Gidoppe attin issi allaalle xalaalaa yuushuwan simerettiya taarike shooqi dariin  de’ennaagee odettees.  Hara baggaara qassi cora achchaara de’iya taarikiya shooqay, daro allaalleta ba giddon oyqqiyoogaanne eeshshaawati undduwaalo gidida ayfe ayfe yohotunne  hanotatu giddo geliiddi beettiyo taarike shooqa qommo / Danyyaachchew 1977/.
Gidoshin, ayyaa taarike shooqa giddon gidiin koyettiya ayfebay, issi issi polettiyaabaynne haniyaabay odettiyaabaa (taarikiya) dichchanawu abbee de’iyoobaa giyoogaanne; he taarikkiya shooqaa issi tangguwa sinttawu hemetissyo gidatettay de’ana danddayiyoogaa.  Hegee xayiyaabaa gidikko ay qommo taarike shooqaykka wolqqi baynnaagaa gidiyoogee attenna.
Ane taarikiya shooqaa xeelliyaagan shiiqida era cuccumettiyaagaa kessanawu kaalliya leemisuwa akeekoos.
Fiqir Iskke meqaabir geetettiya medhdhi xaafuwan kacaama eeshshawa gidida Bezzaabbi biittaa yeggidi baqatido taarikiya bolli wudiya qonccissoy hagaa misatees.
Leemisuwa:
Goojjaame giddon Mankkusa geetettiya man’’iyan , manta Mabiraatu Boggaalleppenne Godattee Wuddinashippe yelettida Bezzaabba, na’atettan dumma dumma harggeti kayyan kayyan sakkidi paxa kaa’idosona.  Issi na’aa payyatettay simmana malanne shemppoora I de’ana mala geeshsha xoossatussi “shiiqo na’a”oottidi immoosona.  Gidinkkoonne Bezzaabbi diccidi asa gammi gakkiyoode bari diccido mootta, bari de’ido keettaa, barina dichchida aayyiyoonne aawaa oli aggidi biittappe xayees.  I biittaappe xaynawu bayra gaasoy shiiqqo na’a gidiyoogaa.  Yaatin shiiqo na’a gidiyoogee biittaappe baqatissii? Yaagiya oyshaa nabbabiyaageeti denttanaagee attennaba.  Hegaayyookka, taarikiya  shooqaa giddon shiiqida hanotatinne polettidabatu baggara aaliya zaaruwa demmoosona.   Bezzaabbi shiiqo na’atettaa ixuwa doommiyoy, na’atettan heeraa naatuura I kaa’iyoode heera naati shiiqo na’aa” yaagi yaagidi A bolli qilliiciyo wodiyaana.  He A laggetu qilliicee iitiyoogaa bari aayee Wuddinashissi ubbatoo odiyoogaanne waanoo giyoogaa aggibeenna.  Gidikkonne aayee cimoynne ha geeshsha xoossatu maaduwa demmiyo hanotay Bezzaabbi bari na’atetta layttan shiiqo na’atettaa ixxiy hanota lefissees.
Gidikkonne Bezzaabii astetta dicci dicci biyoode, layttay gujji gujji biyoode I qoppennan A sheefay( kahay) appe baqatees.  Nabbabiyaageeti ha’ikka “ aybissi?” giidi oychchoosona.  Bezzaabbi shiiq na’atettaa ixotettay akeekennan zeerettidi yiido gaasotettay taarikiya shooqaa giddon imettiis.  Bezzaabbi layttay tammanne oyddaa heera gidiyoode bullachchaaninne layttaa baalatun gayttiya lo’’o lo’’o macca naati A dosiyoogaanne koyyiyoogaa qonccissanawu  dumma dumma qonccissiyo malaatata bessido wode I akeekennan laamettiyoogaa  doommiis;  yettaanne kaassa dosiya Bezzaabbi yettaappenne kaassaappe haakkidi doona pogennan kayyottiiddi deiyoogaa dooriis.
“Yaatin, doona pogennan kayyuwan de’iyoogaa aybissi doorii?” yaagiya oyshaa nabbabiyaageeti oychchiyoogee ha’’ikka attenna.  Hagawukka medhdhi xaafuwa taarikiya shooqaa oduwa giddon gidiya zaaroy imettiis.  Hegeekka, Bezzaabbi, I dosiyoogaa oottennaadan, macca asaara laggetanawu danddayennaadan , hagaa mala bonchchuwawu qaadettoppe geetettidi barkka de’anaadan pirdday kasetidi A bollan kuuyettoogaa eriyo gishshataassa oonaaranne gayttennaninne doona pogennan kayyuwan di’iyoogaa doommidoy.  Ha hanotay shiiqo na’atettaa de’iwa  ixxanaadan A oottees.  Bezzaabbi asadan merettidi, asadan de’ennaadan oottidaagee A medhdha xoossaa gidennan bari aayyiyo gidiyoogaa I bari doonan qonccisees.  Hagaa mala de’uwa( shiiqo na’a gididi de’iyoogaa) dosennaagaa, doorennaagaanne koyyennaagaa yootees.  Ha guugge giddo palamaappe guyyiyaana simmi A ammanuwaappenne deretettaa ammanuwappe ( xeelaappe) giddon de’iya karssikarssay googidinne zawaappe aadhdhidi xuuqqiyoy.  Hegee kaalettyogay qassi bari aayyiyonne aawaa, qassikka bari diccido keettaa olidi baqatiyoogaa gidees.


Hagaappe qommo baggaara shiiqida lemisuwan Bezzaabbi gelido hanotati, a bollan gakkidabati, hageekka kaalettido qofaa( buzo) karssikarssay, wurssettan ha ubbabati A qofaa goosissidi biittaappe xayanaadan oottidoogaa xeellida.  Hegaa giyoogeekka Bazzaabbi shiiqo na’a gididoogee bari laggetun qilliicissidoogaa, hara asadan siiqidinne siiqettidi de’anawu teqettidoogaa gidiyoogee, muleera bari yelettidi diccido heeran alamettuwa duussaa de’anawu danddayibeennaagee, bari aayee baggaara polettida shiiqqido  na’atetta de’uwa ixxidi biittaappe baqatidoogaa akeekida.  Hagaappe haray shiiqqido na’atettaa ixxanawu gaaso gidida hanotata, ha hanotay loddan loddan yaa yaa iitanaadaaninne gammaappa aadhdhanaadan ootida hara haotati issoy issuwaara tukkubulettida gaaso gidiya hanotatu bolli baasettidi  taarikiya shooqa kifiliya medhdhidosona.

1.4.3. Eeshshaawata
•	Eeshshawati aybatee?
•	Eeshshaawatu qomoti oonee oonee?
•	Eshshaawatu eeshshati aybee aybee?
Medhdhi xaafuwa giddon odettiya taarike ubbay eeshshaawatubaanne etaara ohettida hanotaatubaa odes.  Hegaappe denddidaagan eeshshaawati medhdhi xaafuwawu keehippe koshshiya ayfe yohutuppe bayratettan xeesettiyaageeta.  Ha sima kifiliyan eeshshaawatu aybatettay, eeshshaawatu medhdhiyo ogetinne qommoiti shiiqoosona.
1.4.3.1. Eeshshaawatu aybatettaa
Eeshshaawati medhdhi xaafuwa taarikiya giddon yaanne haanne qaaxxaqna mala daraasiya akeekaaninne guuggiya qofaa wolqqan merettiya tumu alamiyan de’iya asa gishsha gidiyaageeta.  Eta gishshatettay aadhdhi aadhdhidi leemisotetta meraa ekkiyo wodeekka de’ees.  Eta gishshatettay leemisotetta meran de’ana danddayees giyoode kiitanchchati, medoosati , do’ati, ayfiyan beettennabatinne beettiyaabati h.h.m asaa naatu leemisuwan merettidi shiiqoosona giyoogaa./ Tesfaye 1978, 1980 , Debbebe 1973
Eeshshaawati, asa na’adan beettiyaanne beettenna meraa maayidi, ashuwa maayidinne paxa de’iyaabaa gididi (Shemppuwa ekkidi), de’iyoonne qaaxerettiyo wodeenne qatoy mahettidi, eti merettido lkayttaanne sohuwa hegaadankka ohettiyaanne ayyaanamma  de’o meraa bessiya medhdhi xaafo alamiyta meretata / Aaloot 1960).  Asa na’adan qoppoosona; sintta qofaa, siyettiyaabaanne bantta koshshaa h.h.m odoosona.  Bantta sintta qofaa hoolliya gattanawu hanettiyabatunne polettiyaabatu giddon walahettoosona.  Eshshaawatu oosuwaanne gishshaa  yoonaasa do’oy (n 1966: 29) qonccissiiddi Taarikiya godati guuggiya qofaa wolqqan merettoosona; etikka leemisota.  Nuuni de’iyo hanotaanne tumatettaa borinashshiya borxxoxxissidi nuna bessiya, nu tuggaa zoretissiya, nu ufayssaanne xoonuwa phoolissiya xoossatetta meretay de’iyoogeeta gidennan asa mereta.  Hagaa baggaara nu xeelliyoode daraasee gita medhdhiyaagaa….  Gidiyo gishshawu bari meretata etanatettaa ubbaa erees.   Eta wozanaaninne guuggiyan de’iyaabi Kushiyaana.  Eta aymuwa bessees.  Ikka etaara issippe be’ees.  Nunakka bessees.   Waatidi giikko, Aaymoy ‘ajjuutay’  xuuray h.h.m de’iyo meretata gididi etikko qassi nu giddonde’iyaageeta.  Medhdhi xaafuwa meretati paxa de’iyaageetuppe nuuni eriyo ay asanne gidennan asa na’aa  ubbaa bantta garssan shiishshi oyqqiyoogeeta.  Eta haasayay obaakka gidenna” eti gishshatidi gelliyo uraabaa.  Eti beettiyoy (eqqiyoy)bantta buzobawu (issibaa xalaalaw) gidennan kumettatettaassanne leemisotettaassa.
Ha qommoora shiiqidabaappe eeshshaawati merettido wodiyaaninne qatuwan beettiya de’uwa malaatay (ashaaray) beettiyoogeeta gididi de’uwa undduwaalo sinttaa bessiya asa naatu misatotanne gishshtidi geliyaageeta gidiyoogaa  akeekeettees.
Bolla baggaara qonccidoogaadan, zammaana xaafuwan darotoo eeshshaawati merettiyoy asa naatu leemisuwaana.  Eti xeesettiyo sunttaykka asa na’atubaa.  Fiqir Iskke meqaabir geetettiya medhdh xaafuwan xeesettiya pitiraariya Mashasha , Sebilewonggelonne Bazzaabba, Ke Adimaas Baashshagger giyaagan, Abara, Haylemaryiyamanne Lulito, ye qeyyi kookkeb xirrii giyaagan, dereiba, Hiruutonne manta Guliilaata leemisodan denttana danddayeettees.  Ha eeshshaawati asadan ashuwa maayidi,shemppuwa ekkidi, sunttay imettiin h.h.m medhdhi xaafuo alamiyan merettoosona.  Gidikkonne aadhdhi aadhdhidi eeshshaawati asa meraa ekkidi merettenna wode gayttees.  Ha hanotay merettiyoy eeshshaawati  leemiso meran, giyoogeekka, ayyaanati, medoosatinne do’ati, cuccumettiyaabatinne cuccumettennabati medhdhi xaafuwa giddon bolla ekkidi ayfiyan beettiyaaba gididi asa naatu gishshawu shiiqiyo wode giyoogaa.  Ha meran eti shiiqiyoogee medhdhi xaafuwa giddon asa naatu gishshaa gididi yaa haa qaaxxiyoogaa diggenna.
1.4.3.2.  Eeshshaawatu qommuwa
Eeshshaawati naa’’u qommuwan moodettoosona.  Hegeetikka sellenne undduwaalo eeshshaawata geetettoosona.
Selle eeshshaawat giyoogeeti qommuwankka gidin yesuwan metoy darennaageeta,  issi ginaara, issi achcha( macara) xallaara merettidaageeta/ Tesfaye 1978, Debbebe 1973/.  Selle eeshshaawati undduwaalonne cora macaaraara de’iya metotunne hanotatu giddo gelennaageelanne issi erettida eeshshaa oyqqidi kantti kiyiyaageeta gidiyo gishshawu nabbabiyaageetu matan waayissennan dummatidi erettiyaageeta.  Selle eeshshaawati merettiyoy, qayfettiya eeshshaawatu issi issi qonccenne geema( bollanne garssa) mereta, polettiyaabata…  h.h.m phoolissuwawu( qonccissidi bessuwawu)nne yigettawu, hegaadankka qassi ayfettiya eeshshaawata  zoriyoogaaninne wodeenniyoogan ( dooddiyoogan) h.h.m haggaazanaassa.  Pattiyaaban pattennaban ba laytta ubban coo ganccariya bitanee, issi shumuruukkobaa oottiyoogan cimmiya shareechchoy bari golla xalla demmanawu warettiya doonaa qara dallaallay qoncen kasaliyo bayzziya hiyyeesiya h.h.m selle eeshshaawatu leemisota.
Selle eeshshaawati, metoy hegaa keeni dariyoogeeta gidenna gishshawunne issi allaalle bolla xallaan wudiyaageeta gidiyo gishshawu; “hayqqanaappe attin” giissiya baaxiyaanne olaa giddo gelokkona.  Darotoo, medhdhi xaafuwa giddon issi amarida taarikiya sohuwan amarida wode xallawu puttu giidi sohuwaarakka qassi xayi aggiyaageeta.  Hageekka eti waayissennan erettanaadaanine hassayettanaadan oottees.
Hara baggaara mati issi erettida bantta eeshshaa wurssettaa gakkanawu shukuluuli oyqqidi kantta kiyiyaageeta , wolqqaama baaxiyaanne karssikarssa giddon gelennaageetanne taarikiya giddon eti geliyo sohoy ziqqa gididoogeetanne eta wsunttay  xeesettiyoode nabbabiya asay sohuwaara eri aggiyoogeeta gidiyoogaa, nabbabiyaageeti laamotennaageetanne qaaqqatennageeta gidanaadan oottees.  Nabbabiyaageeta maalaalissiyanne eta nashissiya abbee baynnaageeta gidiyo gishshawu salettiyaageeta gidana danddayoosona.
Meeziya: Ane hano gakkanawu intte nabbabido medhdhi xaafotu giddon intte hassayiyo selle eeshshaawata yootite.
____________________________________________________________________________________________________________________________________________________________________________________________________________________


Naa’’antto qommo eeshshaawati undduwaalo eeshshaawata geetettoosona.  Undduwaalo eeshshaawati, A sunttay qonccissiyoogaadan; yesuwan gidide qommuwan motoy daridoogeeta, daro ginaaranne daor macaraara merettidaageeta, cora erettida eeshshatussi haaretidiageeta / Tesfaye 1978, Debbebe 1973/
Undduwaalo eeshshaawati bollanne garssa / doonaanne kahaa) meray gazzatidoogeeta, undduwaalettida metotuuranne karssikarssatuura baaxetiyaageeta, bantta sintta qofaa hoolliya gattanaw wolqqaama baaxiyaanne  barchchiya giddoora kanttiyaageeta gidiyo gishshawu nabbabiyaageeti medhdhi xaafuwa tarikiya giddon demminnekka metoy baynnan erana danddayokkona.  Eta oonatettaanne eta buzo erettida eeshshata gammayidi eranawu danddayiyoy, taarikiya wurssettaa gakkanawu wozanappe nabbabiyoogaaninne eta buzonne haraara de’iya eeshshaa akeekan pilggiyoogan, hegaakka eti merettido wodiyaanne qantuwa tamu issipetettaa de’o sinttaara( ginaara) gattidi xeelliyoogana gidiyoogaa abaa pilggiya eranchchati yootoosona.  
Undduwaalo eeshshaawati issi medhdhi xaafuwa taarikiya giddon etawu de’iya gishshay xoqqa gidiyo gishshawu issi erettida taarike kifiliyan  qantta wodiyawu beettidi xayiyaageeta gidokkona.  Ubbakka dariya medhdhi xaafuwa taarikee kiirimmiyoy eta  de’uwa yuushuwaana gidiyo gishshawu, ayfettiya yohotunne hanotatu giddon gelidi walahettishin ( oottishin) be’eettees.  Hegaappe denddidaagan hageetu mala eeshsha wati dariya medhdhi xaafuwa shemppotu giddon ayfiyan kumi beettidi paxa kiyidi qaaxxiiddi beettoosona.
Undduwaalo eeshshaawati, unddennanne undduwaalo metoti tiran gayttiyoogeetanne, etikka sintta qofaa minotettan wolqqaama baaxiya bazxetiyaageeta gidiyo gishshwu medhdhi xaafuwa taarikiya buussawu dumma maaduwa immoosona.  Hegaa bollan , taarikiya giddon de’iya sohoy aahonne eta metoykka wolqqaama gidiyo gishshawu nabbabiyaageeti qaaqqatanaadan oottees.  Eta metoti issi kuushshaa bolli gakkiyoodenne eta buzo erettida eeshshata nabbabiyaageeti wurssettan akeekiyoosaa gakkiyoode nabbabiyaageetu bolli issi maalaalettiyoobaa medhdhees.  Ke Adimaas baashshaagger geetettiya medhdhi xaafuwa ayfettiya eeshshaawati Abarinne Haylemariyami undduwaalo eeshshaawatu leemiso gidana danddayoosona.
1.4.4. Karssikarssaa
1.4.4.1. Karssikarssaa aybatettaa
Karssikarssaa aybatettaa xeelliyan Mantta Asafaa Zariun (2000:172) kaalliyaagaatti qibccussas. Tumu alamiyan asa de’uwan dumma dumma waretaynne baaxee gayttees.  Ha baaxeenne waretay de’uwan de’anawu, de’oyyoo koshshiyaabata kunttanawu, kehiyaagaa demmanawu, amottiyoobaawu gakkanawu, xaaxi waaxin koshshaa kunttanawu woykko wozanaa woppissanawu ooseettiyaabata.  De’uwan de’anawu gididi garssa koshshaa kunttana giishiin asatu giddon merettiya dumma dumma gaasotuppe denddidaagan issoy issuwaabaa maayenna hanotatinne phalqqettati naa’’u yaratu giddon merettiiddi beettoosona.  Hageeti qassi bantta baggaara ooshshaanne sugettaa ehoosona.  Ha hanotay de’uwa giddon qoncciyan beettiyaabanne attennabaa gidiyoogee erettidaba.   Medhdhi xaafoykka tumu alamiyaabaa phoolisiyaagaa gidiyo gishshawu hagaa mala hanotaappe gaxa gidana danddayokkonna.
Medhdhi xaafo alamiyan de’iya eeshshaawati taarikiya giddon eta garssan merettida gaytotettaappe denddidaagan dumma dumma gaasotun lanccetu woykko phalqqettatu giddo geloosona.  Ha lanccetunne phalqqettatu gaasuwan merettiyaabay karssikarssaa geetettidi xeesettees.  Naa’’u ixettiya wolqqatu gidduwan merettiya baaxiyan, issoy  haraa xoonanawu, issoy haraa oogganawu, woykko issoy bollatettaa demmanawu warettiyoode; haray qassi xoonettena mala, kunddenna mala, woykko haray appe bollatenna mala birqqiiqishin be’eettees.  Karssikarssay, eeshshawati baaxetiiddi gelido torqquwaappe kiyanawu warettishin, qassi hara metoy sinttan eqqishin, qassikkka ha metuwa lonqqu oottanawu ( zarbbissanawu) malishin beettiyo medhdhi xaafuwawu ayfettiya urura.  Ikka qaassi attennaba gidiyo gishshawu”karssikarssay taarikiyawu zokko meqetta geetettees.  Zokko meqettay asi bari qottaa oyqqidi eqqanaadaaninne qaaxxanaadan haphphidi kaafi oyqqiya bolla kifile.  Karssikarssaykka taarikia mino tuussan wozanappe kaafidi gaxaappe gaxa gakkanawu, awu halchchettida ogiyan baanaadan oottiyaagaa gidiyo gishshataassa zokko meqettan leemisettidoogee.  Karssikarssay waattay keexettiyo baasoba geetettees.  Taarikiya waattaa buussan oosettiyaabatu woykko haniyaabatuyyoo denddoy( donttay) woykko gaasoy karssikarssaa gidiyo gishshataassa I hagaadan geetettidoy.  Issi taarikee sinttawu baana danddayiyoy karssikarssaa giddo geliya naa’’u eqettiya eeshshaawati polyoobatu woykko ixettiya wolqqatu gaasuwan merettiya yohotuuna.  Eeshshaawatu garssan merettiya dom’’ettan haniyaabati medhdhi xaafoy qaaqqayiyaagaa gidanaadan maaddiyaageeta.  Leemisuwawu Fiqir iskke meqaabir geetettiya medhdhi xaafuwan Mebiraatu Boggaalenne Baxaamu Wuddinashi , Danxxe kaasanne  pitiraariya Mashsha , pitiraariya Mashshanne pitiraaliya Asagge, Bezzaabbinne A aawu giddon merettida karssikarssatinne eta gaasuwan eeshshaawatun polettida yohoti taarikee yeemoyiyaagaa gidanaadn maaddidosona /Zerihun 2000: 172-173/
1.4.2.2. Karssikarssa eeshshata
Ay qommo medhdhi xaafo karssikarssawu ayyoo A eeshshay de’ees.  Koyroy, karssikarssawu de’iya gaasuwa xeelliyaagaa. Naa’’u ixettiya wolqqati morkketettan xeelettanaadaninne xiiqqottanaadan oottiya qonccidi beettiya karssikarssaa ashshenna yohoy (gaasoy) woykko halchchoy de’ana bessees.  Hageekka karssikarssaa gaasuwa geetettees.  Hegaa gishshawu, isettiya wolqqata ixotettaa giddo gelissiya, karssikarssawunne baaxiyawu denttettiya, bessiyaanne doonaa kumiya gaasoy woykko halchchoy de’iyoogee karssikarssawu erettida eeshsha gidiyoogee erettana bessees.  Karssikarssaa gaasoy xiiqqottiya wolqqatu gidduwan merettiya halchchuwa, equwa, xeelaa, oosuwa  ammanuwa, koshshaanne h.h.misatiyaabatu dummatettaana gidana danddayees/ Tesfaye 1978, 1980 , A lot 1960 Zerihun 1992/
Hegeetu mala karssikarssaa gaasotikka bessiyaageeta (ekettiyaageeta) gidana koshshees.  Bessennaageeta gidiyaaba gidikko medhdhi xaafuwa taarikiya sinttawu hemetissiyo abbee de’enna.  Hegaappe denddidaagan taarikee biroon doommishin nabbabiyaageeta yeemoyennaagaanne ufayssennaa gidees.
Leemisuwawu:
Aadhdhida kifiliyan qonccissanawu malidoogaadan; Fiqir iskke meqaabir, geetettiya medhdhi xaafuwan de’iya Bezzaabbi yelettido heeraanne barina yelidaageeta oli bayidi xayanaadan oottida karssikarssaa medhdhida gaasoy, heeraa naati “shiiqo na’aa” yaagi yaagidi baceessiyoogaanne shiiqo na’a gididoogaappe denddidaagan bollachchaaninne layttaa baalatun aara gayttiya bari lagge macca naatuura siiqo de’uwa medhdhanawu danddayibeenna hanotaa.  Hagaappekka haray ha medhdhi xaafuwa giddon demmiyo hara eehshsaawatu, Mebiraatu Boggaallenne Baxaamu Wuddinash, Pitiraariya Mashashanne Godatte Xiru Aynet, pitiraariya Mashashanne Pitiraariya Asegge, Pitiraariya Mashshanne Danxxe Kaasa, Pitiraariya Mashashanne Sebile Wonggeli… h.h.m giddon merettida dumma dumma karssikarssati bessiyaageetanne doonaa kumiya gaasotu bollan baasettidaageeta.  Hageekka medhdhi xaafuwa taarikee biroon doomettaappe qaaqqayiyaagaa gidanaadan oottiis gaanawu danddayettees.
2.  Naa’anttoy baaso gidida karssikarssaa eeshshay,
Karssikarssaa issipetettaaranne waattaara ohettidabaa.  Bessiyaagaatto shiiqida karssikarssay kanttiyo dumma dmeeziyaara ohettida waatta xekkati woykko odo kifileti de’oosona.  Hegeetikka, karssikarssaa gaasuwa,. Shikkaaletuwa, umbbubulettaanne purettaa.  Eta gaytotettaa kaalliyaagaatto formula meran wottana danddayettees.
Gaasuwa------  Shikkaalettuwa-----umbbubulettuwa----purettaa.
Issi gaasuwan merettida karssikarssaappe denddidaagan ixettiya wolqqatu giddon merettiya shaahotaynne xiiqqottay issoy issuwaara olettanaadan oottees.  He olaykka meetettiiddinne shikkaalettididdi biidi shikkaaluwa giyoogaa xekkawu gakkees.  Naa’’u yaratu domettay yaatti iitidinne wolqqaami wolqqaami ddinne gammaappe aaddhiyo xekkay woykko kifilee umbbubulettaa geetettees. Hegaappe guyyiyan qassi ha wolqqaamidi umbbubulettida naa’’u ixettiya wolqqatu karssikarssay leeppi leppidinne birshshetti birshshettidi bees.  Hagee karssikarssay loddan loddan leppi leppidi biyoogan issi qommo ayfiya demmiyo xekkay ( kifilee) qassi purettaa geetettees.  Ha kifiletu ubban karssikarssawu maado gidiya allaalletinne hanotati beettana bessees/ Tesfay 1978, Zerhun 1992/.
Simmi karssikarssay issipetettay naagettidoogaa gidana bessees.  Giyoode, qofa (I oyqqidobaa) issipetettay maayettidaaga ( giiga) gidana bessees.  Hegaattuwa jarssikarssay waattatettay de’iyogaa gidana bessees giyode karssikarssay waattatettay de’iyogaa gidana bessees giyoode karssikarssay merettido dumma dumma xwkkatu( kifiletu) giddo waattaatettaa ohettaynne qaraynnettiyo hanotay de’ana bessees giyogaa.  Hegaa gidiyo gishshawu, issipetettaynne (waattatettay) (quraynnetettay)  de’iyo karssikarssay dumma dumma kifilwru( xekkatu) waattatettaynne qofaa dabbotettay de’idi, issoy haraa yeliiddi , issoy haraa zemppissiiddinne dichchiiddi taarikiya poluwa gakkanaashin baana  bessees.  Hagaa mala buussay qassi medhdhi xaafuwa taarikee nabbabiyaageetu wozanaa gaggiyaagaanne aggoppa aggoppa giy aagaa oottees.  Leemisuwawu, ke Adimaas baashshaagger geetettiya medhdhi xaafguwan, karssikarssaa denddiyonne worettay, qofaanne waattaa gaytotettay naagettin xaafettoogaa akeekana danddayettees.  
3.	Ixettiya wolqqatussi de’iya misetettaa( giigatettaa)
Naa’’u eqettiya yaratu giddon de’iya karssikarssa wolqqaa yesoy ( abee) giiga woykko mise gidana bessees/ Tesfaye 1978, Zerihun 1992/.
Naa’’u eqettiya wolqqatu giddon phalqqettaanne ixotettaa medhdhida halchchuwa, equwa, xeelaa , ammanuwa, koshshaa, h.h.malatiyaabatu dummatettaa hoolliya gattanawu de’iya wolqqaynne abbee giiga( mise) gidana xaykko, baaxiyan awugaa baggay xoonanaakko, awugaa baggay woykko eranawu metenna.  Hagee qassi karssikarssaynne baaxee ufayssennagaanne  yeemoyennaagaa gidanaadan oottees.  Hegaappekka haray taarikiya qaattaa teqqees.  Nabbabiya uri, laa ha’i aybi hananwu diishsha? Ooni , aybaa oottanawu diishsha? H.h.m yaagi yaagidi sheefay gayettin taarikiya kaallennaadan xube gidees.  Leemisuwawu, Fiqir iskke meqaabiriya giddon godatte Bexaamu Wuddinashinne Mantta Mebiraatu Boggale giddon merettida dom’’ettan naa’u eeshshaawatu gidduwa de’iya woqqaaa abbee giiga gaanawu danddayettees.  Eta giddon merettida dom’’ettawu gaasoy bantta na’aa Bezzaabbi sintta de’uwa xeelliyaagan etawu de’iya koshshaa woykko equwa dummatetta.  Godattiya Baxaamu wuddinasha , Bezzaabba na’atettan waayissida dumma dumma harggetuppe I woosaanne shiiquwa siyidi gonddalle gididi ashshidaageeti taabootata gidiyo gishshawu , Bazzaabikka dicciyoode taabootatussi oottiiddi geela’otettan de’ana mala koyyawusu.  Hegaa gishshawu shiiqo na’a gidanaadan oottawusu.  Hegaa gidana xaykko boshan gayettees yaagada ammanawusu.  Hara baggaara qassi Mantta Boggaalee barintta na’ay hara ay asadankka keexxidi , haaridi, machchidi alame duussaa de’ana mala, qassi etakka maaddidinne zemppissidi de’anaadan koyyees.  Ha naa’aykka ha bantta dumma dumma koshshati polettin be’anawu wolqqaama amoy de’ees.  Hageekka baaxe giiga woykko matattidaagaa gidanaadan oottees.

Leemisuwa
Hara gujoleemisuwa ha hanotaa qonccissoos.  Naa’’u dumma dumma citati keeshe kuwaasiya  kaa’oosona giidi qoppoos.  Ha naa’’u citati aybannekka baaxetennan de’ishin issoy aybakka gelissaennan , issoy qassi usuppunaa haraa bolli gelissi xoonikko he kaa’ida naa’’u citati giiga gidokkona . Nuuni xoonidaagaa bagga gidiyaageeta gidikkokka he kaassay dariin ufayssennaagaa gidees.  Kaassay ufayssiyaagaanne nu hulluuquwa baakko zaarana danddayiyoy , naa’’u citati kaassay kuuyettana gakkaanashin issoy hara xoonanawu warettiyo waretay giiganne matattiyaagaa gidiyo wodiyaana.  He kaassan xooniya citaa mali ekkanawu waayissana gakkanawu issoyi issuwara wolqqaama annaacettidi issi wurssettaa ayfiya bolli gakkiyoode alees.  Medhdhi xaafuwa giddonkka, eqettiya wolqqatu giddon de’iya karssikarssaynne kaaxee giiga gididi shiiqiyoogee hagaa mala ayfiya beetissees.
4.	 Ammanettiyoogaa
Medhdhi xaafuwan merettiya karssikarssay asa naatu de’uwan merettiyaagaa mala gidana bessees.  Hegeekka qassi bnabbabiyaagetu achchan ammanettiyaagaa gidanaadan oottees.  Ha karssikarssaa ammanettoy; eqettiya wolqqatu dom’ettawu gaaso gidiyabatu( halchchuwa, ammanuwa, xeelaa, koshshaa h.h.m) dummatettatuppe denddidaagan eqettiyaageeti ootiyo baaxeenne olay yaa yaa wolqqaamiyoogeenne umbbubulttiyoogee, qassi he umbbubulettay leppidi  purettaakko biyo hanotay ubbay tumu alamiyan haniyaabatanne polettiyabata misatiyaagaa gidana bessees/ Tesfaye 1978, Zerihun 1992/.
Debddaabbewu giya medhdhi xaafuwan Medaabuu geetettiya eeshshaaway Bisiraati siiquwan ohettiyoogee, hegaappe denddidaagan dabddaabbiya xaafidi immanawu qachchoogaappe guyyiyan, immoo immoppoo giyoogan barkka mootettiyoogeenne yashshan kumidi haniyoobaa xayiyoogee, hegaappe simmin immanawu qachchiyoode qassi zaari zaaridi xubee gayettiyoogee( Koyro gallassi otobisiya toggiyo issi santé bakkanay xayiyoogee, hara gallassi qassi Bisiraatippe guyyebaggaara hokki ekkidi o kaalliiddi sinttaara eqqida biraataara dom’’ettiyoogee) nne wurssettan dabddaabiya immidabaa gidikkonne Bisiraatea xaafido dabbdaabbiye zaaroy asaa gidennan A gadawaassa gididoogee( qoppenne poluwa) tummu alalamiyan polettiyaabaa misatiyaaba.Hegaa gishshawu he merettida karssikarssay ammanettiyaagaa/ projekit 17,000,1994,32-36/
1.4.4.3. Karssikarssaa qommota
Tumu alamiyan de’iya asa na’I bari huuphiyaara, hara asaara, deretettaa wogaaranne meeziyaaranne meretaara karssikarssees.  Medhdhi xaafuwa eeshshaawatikka hageetu malatuura baaxetoosona.  Karssikarssaa qommoy eeshshaawatu giddo gaytotettaadan dummatees.  Dumma dumma ereanchchati dumma dumma karssikarssaa qommoti de’iyoogaa yootiyaabaa gidikkonne ayfettiyageti oydda.   Hegeetikka:
1.	Eeshshaaway eeshshaawaara medhdhiyo karssikarssaa:-
Hagaa mala karssikarssay naa’’u eeshshaawatu giddon merettiya halchchwa, xeelaa, ammanuwa, koshshaanne amuwa dummatettaa gaasuwan merettiyaagaa.   Hageekka naa’’u eeshshaawati phalqqetta qofaa garssi gelanaadaninne bari yaraa yaraa ekkidi xoonanawu baaxetanaadan oottees.
Leemisuwawu:
Qeyyi kokkeb xirrii geetettiya medhdhi xaafuwan manta Gullilaatanne Godattee Amisaali giddon, Derribanne Mantta Gullillaatentta gidduwan, Derribanne Hiruuti iddon h.h.m giddon merettida karssikarssay leemiso gidana danddayees.
2.	Eeshshaaway meretaara gayttiyo karssikarssaa
Eeshshaaway meretaa haniyaabatuuranne mereta sinttatuura dom’’ettees. Hegaa giyoogeekka, eeshshaaway A duussawu xube gidya mereta yohotuura:
Leemisuwawu:- Medoosatuuranne do’atuura, dozatuuranne heeraa carkkuwa eeshshaara, ha carkkuwa hanotaa kaallidi merettiya melatettaa, haattaa kixaa, bazzotettaa, misatiyaabatuura darotoo karssikarssay merettees.  Leemisuwawu zerihun Biraanu Ma’ibel ye abiyot  waazeemaa geetettiya medhdhi xaafuwan goshshanchchay namisaaranne melatetaara dom’’ettishin be’eettees.

3.	Eeshshaaway deretettaa wogaaranne meeziyaara medhdhiyo karssikarssaa.  Hagee eeshshaaway deretettaa seeraara , meeziyaara, wogaara, ammanuwaara, duussaa maaraaranne misatiyaabatuura medhdhiyo karssikarssaa.  Ha deretettaa eeshshati eeshshaawaa buzo xeelaara, ammanuwaara, qofaara, koshshaaranne amuwaara h.h.m maayettennan ixxiyoode sugettay woykko baaxee merettiyoogee attennabaa.
Fiqir iskke meqaabiriya giddon Bezzaabbi taabotatussi shiiqo na’adan imettido gaasuwan hara ay asadankka bari dosidobaanne koyyii dobaa oottanawu danddayibeenna.  Hegaappe denddidaagan A koshshaanne deretettaa koshshaa, ammanuwanne meeziya giddon wolqqaama karssikarssay merettees.  Karssikarssaykko gammaappe aadhdhidoogaappe denddidaagan yelettido man’’iya olidi baqati aggiis.
Akeekite:
         Hagaappe bolla baggara qonccida karssikarssa qommota issippe xaaxi waaxidi bolla (kare bagga) karssikarssa yaagidi xeesiyaageeti de’oosona.  Hegawukka eta gaasoy ubbaykka qoncciyaaninne beettiya naa’’u eqettiya wolqqati baaxetiyooba gidiyo gishshaassa.

4.	Eeshshaaway barinaara medhdhiyo karssikarssaa.  Hagaa mala eeshshaawan agiddon merettiya karssikarssa gididi kaha giddoba woykko garssabaa geetettidi erettees/zerihun 1992, 175/ Hariishowuna/1972/ odidi ha karssikarssabaa aybatettaa qonccissiiddi” Issi uraa giddon de’iya koshshatu garssan merttiya phalqqetta” yaagees.  Tumu alamiyan polettiyaabatunne eeshshaawaa garssa sinttatu( eeshshatu) gidduwan maayettenna hanotay merettiyoode eeshshaawaa giddon asummatettaa metoy merettees.  Eeshshaawaa guugge giddon simerettiya buzo ammanoy, buzo hulluuqoy, buzo xeelay, buzo koshshay, buzo halchchoy, buzo eqoy, h.h.m haniyoogaappenne misatiyoogaappe gidduwan uttidi garssa olaanne baaxiya giddo gelanaadan  oottees.  
Giddo karssikarssan shikkaalettida eeshshaawaayyo bayra malaatay, issibaa kuuyyanawu( qachchanawu) abbiya xayiyoogaa, bichchaariyoogaa, woppaa xayuwa, qofaa wulaatiyoogaanne un’’ettiyoogaa h.h.misatiyaageeta gidiyoogee odettees/ Kuden 1982, Alemaayehu 1988/.
Garssa karssikarssaayyo bayratettan odettiyaabati he aawu eeshshaawaa giddon simerettiya garssa hanotata gidiyoogee qoncce.  Gidoppe attin, garssa karssikarssawu gaaso gidiyaabati garssabata xalaala gidennan kare bagga hanotatikka gaaso gidiyoogaa akeekana koshshees.
Leemisuwawu:
Ke adimaas  baashshaageriya  waana eeshshaway Worqqu Abari garssa karssikarssan gelida eeshshaawatuyyoo leemiso.  Worqqu abari hananawu koyyidonne hanidi beettidoobaa giddon merettida phalqqettaa gaasuwan wolqqaama giddo karssikarssaan shikkabillettida asa.  Abara, issi baggaara issipetettaa meezee, A ishaa manta Worqqu abaatenne A aayyiya godattiya Baafanna ? machcho ekka” mati giyoogee, I oottiyo ooso keettan zammaana biro oosuwa  daafuray hara baggaara qassi A giddon geemmi uttidi waayssiiddinne ooliiddi gam’’ida misiliya medhdhiya kiyiyo hidootay wolqqaama garssa karssikarssaa medhdhidosona.  Hagaappe denddidaagan A guugge shaaraa qashamees, pudiya dugiya gees, hanno hanana giyoobay ixxxi uttiis, qashauwa xayi uttiis.  Ha hanotatun qashetti uttiis.  Hagappe denddidaagan, medhdhi xaafuwa taarikiya giddon darotoo bari huuphiyaar mootettishin be’eettees, bana barkka zaari zaaridi oychchees.  Leemisuwawu,
	Ta oonee? Miishsha(buqura), ikka allaalle keesenna kasaarida miishsha.  Miishsha gidana attanaadan oottiday oonee?  Ta huuphen taneeyye woykko tana yelida deretettay woykko taani ta\maara kanttada yiido timirttiya hoollee?... Timirttiya sintto qofay issi issi uri barintettaa, bari oonatettaanne  bari meretaimotaa eranaadan ootiyoogaa.  I bawu taani oonee? / Baalu, 1962,8/
Worqqu Abara hagaa malatiya oonatettaa oyshaa giddo mootuwa giddo gelissidaagee I hananawu koyiiyoogaa hananawu danddayibeennaagaa.
Ane tumu alamiya asaa bolli neeni xeellidobaanne woykko neeni nabbabido medhdhi xaafuwa giddon ne demmido karssikarssa qommota birshshada yoota?

1.4.5 Woqaa
Medhdhi xaafuwawu baaso ufura gidida woqay wodiyaanne qatuwa qonccissiya naa’’u qaalatu waattan beettida qaala.  Wo- giyaagee wodiya giya qaalaappe duutti ekkidi qa- giyaagee qassi qatuwa giya qaalaappe duutti ekkoogaappe guyyiyan naa’aa gattiyoode “Woqa” geetettiya qaalay merettiis giyoogaa.  Hegaa gidishin wode…issi taarikee polettido wodiya gidishin, qotay qassi issi medhdhi xaafuwa taarikee hanidonne polettido qatuwa( man’’iya) qonccissees.   Xaaxi waaxiyoode, eeshshaawati bantta de’uwaayyoo koshshiya yohota demmiyoonne poliyo wodiyanne qatuwa giyoogaa.
Qatuwa geetettiyaagee, eeshshaawatu de’iya sohuwaanne taarikiya poliyo sohota muleera xeelliyaaba.  Sohoy, dumma dumma mereta hanotaa, biittaa utettaa, heeraa sinttata, dembbaa, koluwa, woraa , shaafa , keettaa, quliya , gonggoluwa, buzzuwa, wogga ogiya, giyaa sohuwa, ooso keettaa…h.h.m oyqqees.  Hegaa bollankka, dumma dumma allaalliya immiya miishshata, maayota, alleeqiyabati, haasayaa, muussaanne de’uwa hiillati( urqqaa oosoy), dere saawu de’iya taarike, aqo, polotikaanne wogaa de’o sinttati( merati) , hageeta kaallidi yiya dumma dumma deretettaa gaytotettati… zal’’iya ,olaa, goossaa dumma  dumma meretaa gaasuwa yiya danobati, namisaynne koshay(iraa xayoy), carkkuwa hanotaa laamee, di’oynne biitta giddoppe kiyiya tamay… h.h.m ubbay taariyawu sohotettaadan qoodettoosona/Tesfay 1978,danynyachchewu 1977).
Leemisuwawu, Nuuzaazee geetettiya qantta medhdhi xaafuwa taarikee odettiyo man’’etuppe issuwa gidida waanne eeshshaawaa de’iyo keettaa meray kaalliyaagaato shiiqiis.
	Taani Addisaabi yuuyyoosappe laappun laytta gidiis.  Ta oyddu naatuura Baashshaa Wolddee geetettiya heeran de’ays.  Keettiya naa’’u kifile. Yaa-haa simmiyoos baynnaaro.  Issinniya taanne  shawaaya zin’’iyosiyo ,hankkoriya wuyigenne quma miyoosiyo.  Gidduwan de’iya penggiyawu gordde gididi genttiya issi gal’’a magalashoy de’ees.  Nu keetteeyyo, koriniise,ifitta, aanno geetettiyaabi baawa.  Keetta geetettana gishshawu mati issi isi kifilyan qooreppe garssa xalla luuxissiya issi issi maskkootee de’ees.  Godaawu ushachchinne haddirssi xeelliiddi pee’ikkokka issi godaa bolli kaqettida poototuppe harabaa aybanne be’ekketa.  Taanne ta naatetta lagge kushiya kushiyaara ohettidi, shawaaya diccida huuphiyaara (????) , A qassi Askkiyo idimmada, taani qassi I matan Bixxillo oyqqada, kuraateenne zennebee  nu achchan eqqidi ta poototi simi hageeta. Biron sintta baggaara intte geliyo wode issi xarapheezzaa, geddi gi uttida oyddu oydeta, sihuwaara de’iya carqqiya kametti  uttida piliipise iraadoonee adussa oydee(zalanggay), heezu jimma oydeta hageeta A bari garssan oyqqidobati.  Qammi qammi mati ta naati zin’’yo naa’’u saleenatanne puu7ettidi meraara ubbaa laamettida naa’’u firaasheta yeggeettees.
Ee ta naati hagaan aqoosona.  Galaben de’ishin ta imettida  gal’’ida aaho birddilisiyaanne issi gal’’a gaabe misatiya carqqeta issoy issuwaappe dafi dafidi ekkiddinne ooyttiidi, issoy issuwaara sugettiiddinne qaacettiiddi aqiyoorippe attin awudenne saruwan zin’’idi aqi  erokkona.  Issoy issuwaar qakettishin, deshettishin, yeekkishin takkoogaappe guyyiyan na’a gididaageeta eti akeekenna xiskkoy efobare kifiliya saruwa demmawusu/ Mesfin, Nuuzaazee’ daridaagaa sin,1/
Hara woqaa meraappe issoy wodiya.  Wodee qonciyo oyddu merati de’oosona.  Issoy, medhdhi xaafuwa giddon qaaxxiya eeshshaawati phoolissidi bessana mala koyettida dere asaa de’oy polettido taarikiya wodiya muleera xeelliyaaba.
Naa’’anttoy , taarike polettidonne eeshshaawati de’ido erettida wodiya / ???/  boniya,balgguwa, silaa gabbaa) shiishshi oyqqiyaaba.  Heezzantto meray, taarikeenne hanidabay polettido gallassaa, saatiya gallassaa, qammaa bessiyaagaa /Zerihun 1992/.  Hegaappekka haray taarikee polettido sokonddee, daqiiqay, saaminttay, aginay hagaa giddon geliyaaba.  Oyddantto meray qassi, taarikiya giddon  qaaxerettiya eeshshaawati issoy issuwaay poliyo gaytotettaara ohettidaba.  Eeshshaawati iitan gidin kehan issoy issuwaara oottiyo gaytotettay wodiyan zawatidaba.  Leemisuwaw, issi eeshshaaway haraa ixxiyy, woykko issi eeshshaway haraa siiqiyoy woykko issi eeshshaaway haraa woriyoy h.h.m wodiya zawaa giddoona. 
Wodiyaara oyqettidaagan nu akeekana bessiya ayfebay, daraasee, taarikee polettido wodiya, layttaa h.h.m qoncciyan xeesidi shiishshennan aggana danddayiyoogaa.   Hagaa mala taarikee gayttiyoode he taarike wodiya erana danddayiyoy , medhdhi xaafuwa giddon shiiqida de’uwa hanotati(sittati), eeshshaawatu qofay, haasayay, maayoy, alleeqettiyo hanotaynne go’ettiyo miishshati h.h.m awugaa laytta(wode) asaa hanotaa(ashaaraa) qonccissiyaakko, tumu alamiya tumatettaa akeekiyoogaana.  Darraasee medhdhi xaafuwa giddon layttaa giddon deiya wodetakka qoncciyan yootennan taarikiya shiishshikko, medhdhi xaafuwa giddon merettida eeshshaawatu oosuwa, qaattaa, duussaanne maayuwa hanotaa, carkkuwanne heeraa hanotaa qonccissuwa h.h.m loyttidi akeekiyogan erana danddayettees.
Kaallidi Gunggun geetettiya medhdhi xaafuwappe ekettidaagee wodiyaara ohettida taarikiya oyqqido gishshawu leemisodan xeelloos.
Leemisuwa:
Baraataa aginaa 7 gallassi 1958 m.ln oyddu saatenne baggaa bolli Tophphiya kawotu kawuwa kawotettaa woga kaaleta zoreta keettay heezzantto wodiyawu doorettida indderaasetuooso wodiya doomettaanne kawoy naa’’u zoreta keettata araatan  uttidi haasayan dooyiyo wode gidiy gishshawu , kawuwaappe aawatettaa maatay imettidonne gita aqoy (buquray) de’iyoogeeti, zariya qoodidi , meqettaa-aannisaa paydidi shiiqidaageeti, wolqqay de’iyo hadaraa ekkidaageeti ubbay dirssa giddon bantta sunttaanne maataa maaraadan  garssa qanaate ayyaanaaninne annaaciyan shomorkku goosona…/Haylemelekot,19982,221/
Hagaappe qommoora shiiqida leemisuwan layttay, saateenne sohoy sittaaninne qoncciyan odettidootaa akeekettees.
Issi issi daraasee bari dooruwaadaaninne bari danddayaadan, hagaappe bolla baggaara qwonccida woqa kifiletu giddoppe taarikiyawu injjetiyaagaa go’ettana maatay de’ees.  Issi issi daraasee woqaa shiishshiyoy medhdhi xaafuwawu koyro shemppuwan woykko shemppota issippe shiishshiyoogaaninne dumma dumma qonccissiyoogaana. 
Gidoppe attin, hagaa mala shiishoy daro zammaana daraaseti doorokkona.  Cora zammaana daraaseti mati woqaa eeshshaawatu oosuwaaranne hanotaara issi gatti gattidi qanttan qanttan walkki walakki gelissidi qonccissoosona.  Hagee qassi nabbabiya uray woqaa polettiyaabatuuranne hanotatuura gatti ooyttidi nabbabiya gishshawu dogennaadan oottiyoogaappekka taarikee salettennaadan oottees.
1.4.6. Taakiya shiishshiyo (onttaa)
Taarikiya odiyo ginay, medhdhi xaafuwa taarikiya odiyay oonee?  Taarikiya odiyaagee taarikiyaara de’iya gaytotettay aybee? Taarikee odettidoy o ginaaree? Giya oyshatussi haniyaanne aliya zaaruwa immiya medhdhi xaafo ufura.  Taarikiya odiyaagee he taarikiyanikka de’idi(walahettidi) woykko taarikiyawu gido  gelennan qaxan eqqidi xeelliyabada taarikiya odana danddayees.  Issi daraasee o ginaara medhdhi xaafuwa taarikiya shiishshana bessiyaakkonne eeshshaawatussinne taarikiya waattawu giigiya ginaa akeekan doorananne kuuyyana bessees.  Hagaa maaran , daraaseti bantta dooruwaadaaninne koshshaadan dumma dumma taarikiya shiishshiyo gina qommota go’ettoosona.  Taarikiya shiishshiyo oyddu ayfe ayfe ginati de’oosona.
1.	Ubbaa eriyo taarikiya shiishshiyo ginaa:-
Ha taarikiya shiishshiyo ginan, taarikiya odiyaagee taarikiya giddon walahettennan gaxan eqqidi xeelliyaabadan taariki shiishshees.  Taarikee odettiyoy heezzantto asana.  Ha taarikiya shiishshiyo ginay taarikiya odiyaagawu aaho la’atettaa immiyaagaa gidiyo gishshawu, taarikiya odiyaagee taarikiya poliya eeshshaaway akeekibeennanne xeellibeenna awugaakka medhdhi xaafuwan haniyaabaa ubbaa, eeshshaawatu oonatettaa, hulluuquwaanne qofaa, xeelaanne ammanuwa, amuwaanne koshshaa h.h.m loyttidi akeekidaagaanne paattidi eriyaagaa gidiyo gishshawu nabbabiyaageetussi gammayidi bessiyo (erissiyo) abbee xoqqa.  Eeshshaawatu bolla bagga meraanne kahaa(garssa qofaa) loytti eriyoogan eta guugge giddon  simerettiya yohota, eti poliyo allaalleta ubbaa h.h.m wurssidi shiishshiyaagaa gidiyo gishshawu taarikiya shiishshiyaagee kumetta eraawa’woykko’ xoossa keeniya’ taarikiya shiishshiyaagaa geetettidi xeesettees/ Tesfaye 1978, Danynachchewu 1977, Zerihun 1992/. 

Ubba eriyo taarikiya shiishshiyo ginan taarikiya odiyaagee bari qofaa, ammanuwa, opitaa h.h.m taarikiya buussan kelttiya geli gelidi aassidi shiishshiyo qaaday de’ees.  Hegaappe  denddidaagan taarikiya shiishshiyaagee taarikiya giddon qoncciyan gidin geeman de’uwa xeelliyaagan bariyo de’iya birshshettaa, xeelaanne boriya qonccissana dandayees.
Gidikkonne ha taarikiya shiishshiyo ginawu issi issi metotikka de’iyoogee odettees.  Koyro metoy, taarikiya shiishshiyaagee awugaakka eeshshaawatussi de’iya kare garssa bagga hanotaanne oosuwa qoncciyan eriyoonne odiyo gishshaw nabbabiya uray pilggiuonne barkka galouo(erouo) qaadaa immenna.  Hagee qassi nabbabiya uraanne eeshshaawatu gidduwan de’ana bessiya hayyo hiilla oosuwaassi de’iya matatettaa gilqqettees.  Hara metoy qassi taarikiya odiyaagee nabbabiyaageetunne taarikiya gidduwan geli gelidi, hegaadankka issi eeshshaawaappe hankko eeshshaawaakko pinni pinnidi taarikiya odiyoogeenne bari xeelaanne boriya h.h.m aassidi bessiyoogee taarikiyawu de’iya waattay lefanne mal’’ennaagaa gidanaadan oottana danddayees yaagiyaagaa/Zerihun 1992/
“Maammoo biccuu” geetettiya qantta medhdhi xaafoy ubbaa eriyo taarikiya shiishshiyo ginan shiiqidaagaa gidishin, appe xunqqi ekkidi taarikiya leemisodan ane xeelloos.

Leemisuwa;
Maammoy adarashaa heeran erettida mayo zal’’anchcha.  Ikka suuppabaa gidennan corabaa issi kutti bayzziyo suyqee de’iyo uraa misatiyaagaa, bari maayiyobankka alliqarettiyaaga,  caammaa addiniitaa issi galla naa’utoo qucissiyaagaa, A heeray “taskkiayo godaa” Maammoo yaagiyo gujo sunttaa kessidoogaa.
Qammi Markkaatoppe Wube bazzuwa gakkanaashin bari miishshaa toskkayiiddi qamissiyoogee,bankkooniya zemppidi wuskkiya hattaadan duuqissiyoogee, uyiyoogee, haraa shoobbiyoogee, hara I erettido ooso gidishin, I gelenne tukke keetti, I erenna maccaasi baawa.  “Kaamiya ayssi shaammikkii?’ giyoode haray atto,”Kaamee tawu ay oottii? Tana gidikko soo gelikke; qammosan aqa aggays yaagees.
Bana ekka ekka giido galla bari suyiqiyan oottiya naa’’u oosanchchata yuushshi yuushshidi ushshees.  Damooza gidikko mati laatamanne ichchashu birappe bollaa qanxxenna.  I qammi qammi yuuyyidi laaliyo miishsha demmoappe attin woqqay bayzettidee? Aybi shamettidee giidi eta kaallenna gishshawu , etikka bantta baggaara Maamo suyqiyaappe bonqqiyo mishshaa Wube bazzuwa gakkana xaykkonne qammi qammi Markkaato giddon laalliddi qamissoosona.
Maammossi machcha baawa.  Giddo Araadaa piyyaasan issi erettida tukke keettan siiqoy oyqqana gakkanaashin Maammossi ubba wode  ufayssa.  He araadaa puulanchchiya mati siiquwa wodoruwan sakaalada oyqqaasu; A bari kiyyoogaatto oottiyoogaa doommaasu.   Hw qodiyaappe doommidi uyiyoogaa aggana xayikkonne daro tukke keettaa gakkiyoogaa aggiigiis.  Gidikkonne aqishin aqishin qanxxennan uyiyoogee haahaa dicciis;  Wuskkiya penggeppe doommada duuqqa’ giyoogaappe aadhdhidi “Haayite, ta siiqiyo be’ite” mati gi giidi ushshiyo bari laggetussi xaaramuse wuskkiya dooyissiyoogaa doommiis.  Mattottiyoogee harggiyoogee yiis.  Suyqiya biidi miisshaa ekkiyoogaa agginnee Araadaa gakkanawu tawu haakkiyiite yaagi yaagidi suygiya ubbaara oosanchchatuyyoo aggiigiis.  Oosanchchati kase asaa wochchi wochchidi wuuqqiyoogee attinnee”Nuna laatamanne ichchashu biran shammees; Yaatidi bawu oossinne wuskkiya caccafees” yaagi yaagidi bayzziyoobay guuxxidi gallassi shamiciyaanne shuraabiya laafa miishshan oliyoogaa doommidosona.  “Ikisaama dorssay modhdho giishin hayqqees” giyoogaadan keettaawaynne oosanchchati suyqiyo boggidosona;Maammoy mela suyqiyo idimmidi attiigiis.
Suyqiya qulppiya bayzziis. Shochchaa zal’’ana giidiDiredawa wodhdhiis.  Hegankka  awu banqqatibeenna; Shochchaa zal’’iyan shiishshidobay ekettiis; edatiis hanno hanana giyoobaa xayiss/Awugichchew 1979,273-4/






2.	Sima ubbaa eriyo taarikiya shiishshiyo ginaa.  Hageekka ubba eriyo taarikiya shiishshiyo ginaatto heezazantto xekka asan odettees.  Ha taarikiya shiishshiyo ginan taarikya shiishshiyaagee “Sima ubbaa eriya taarikiya odiyaagaa(shiishshiyaagaa)”geetettees.
3.	Sima ubbaa eriya taarikiya shiishshiyaagee haniyaabata, oosettiytaabatanne hanotata h.h.m issi eehshsaawaa/darotoo waanna eeshshaawaa, issitoo issitoo sima eeshshaawata/xeelaa ginaara taarikiya shiishshees.  Taarikee shiiqiyoy issi waanna woykko sima eeshshaawaa ginaara gidiyo gishshawu taarikiya odiyaagee eeshshaaway eriyoobaappe hegaa keeni gaxi kiyenna.  Eeshshaawaara aaro eratettaynne matatettay de’iyo eeshshaawatuppe kare baggaara de’iya hara eeshshaawatu qaattaa, koshshaa, qofaa, hulluquwa h.h.m taarikiya shiishshiyaagee hegaa keena qonccissenna.  Hegaappe denddidaagan taarikiya shiishshiyaagawu ashay de’ees.  Hagaa mala tarikiya shiishshiyaagee ayfettiya eeshshaaway/awugankko awugankko sima eeshshaaway/xeellidobaappe, qoppidobaappe. Siyidobaappenne A hulluuquwa denttettidabaa h.h.m ginaaraa taarikiya shiishshiyaagaa gidishin, aadhdhi aadhdhidi issi issi eeshshaaway gelibeenna hanuwaanne oosuwa, I akeekibeennanne be’ibeenna hanotaa dettiyoobaappe  aadhdhiya gishshi(oosoy) awu de’enna.  Hegaappe haray, sima ubbaa eriya taarikiya shiishshiyaagee taarikiya buussa giddon bari qofaa, xeelaa, koshshaa, hulluuquwa… h.h.m bari koyyidoogaadan gelissiya maatay he keena/Tesfay 1978/.

Sima ubbaa eriyo taarikiya shiishshiyo ginan taarikiya shiishshiyoogee eeshshaawaa(eeshshaawata) nabbabiyaageetuura matayiyo baggaara ubbaa eriyo taarikiya shiishshiyo ginaappe keha gidiyoogee odettees.  Ubba eeshshaawatu kumetta asummatettaa, oosuwa, hanotaa, h.h.m taarikiya odiyaagee qonccissenna gishshawu hara eeshshaawatubaa nabbabiya uray pilgganaadaaninne bawu gakkanaadan (eranaadan) qaadaa immees.  Hegaa bollankka taarikiya shiishshiyaagaa xeelaa,ammanuwa, koshshaa h.h.m taarikiyaappenne eeshshaawatuppe gidduwan gelissiyo abbee sima gidiyo gishshawu taarikiyawu de’iya mino waataa lefissenna woykko moorenna geetettidi odettees.

Gidoppe attin, ha taarikiya shiishshiyo ginaawu A lefa miyyee de’ees.  Hegeekka, taarikee, taarikiya oduwawu doorettida eeshshaawaa ginaara odettiyaagaa gidiyo gishshawu , dariya taarikee he aani gayttidabaa yuushuwaappe kare kiyenna gishshawu, he aani gayttidabaynne eray asha gidikko, nabbabiyaageeti issi issi koshshiya yohotuppe attana danddayoosona/Zerihun 1992/

Gunggungeetettiya medhdhi xaafoy odettiyoy sima ubbaa eriyo taarikiya odiyo ginaana.  Kaalliya appe dutti ekkido taarikiya leemisodan xeellos.
Leemisuwa:
Qammi imatta ubbay moysetti simmin, qannamaashiya Balaynneenne dodattiya Ilffi yikenddu barintta semppiyoosan kaho moosona.  Soon de’iyaaba ubba “xaykki hay “ giidobaadan eta naa’aappe attin hari soon bawa Maccasiya coo miyaabaa malatanawu doonaa qaattawusuppe aybinne I uluwawu duge wodhdhibeenna.  Maccaasee doonay qumaa coommiyoode uloy mati yohuwa aatti aatti yeggees.  Keettaawaassikka maccaasiya ulo giddon oyqqa uttidobay geliis.  Naa’’aykka wolqqaama cincca.  Issoy issuwa xeelloosona. “Ha mishiriya hachchi tana lo’’abe’uukku.  A hagaatto puuridoy yohossa” yaagidosona Qannamaashiyantti  qooreppe qommuwan hirggiiddi.  Eti karido hirggay coo hada gididi attibeenna.  Paxi kiyidi tana hagaa be’ikkii giiddi eta sinttan  tollu giidi eqqiigiis.  Mishiree daama puzhziina sinttay teerana haniya barbbariya misatidi kumetta asatettay eexxiigiis.

Sawiya maataara gatti munaqqidi huuphiya giddon wottido oyssay seeri seeridi shaashiya garssaara yiidi qinxxalliyaara goggi goggidi mishiriyo mettiis.  Qooriya xaaxidoban ha goggi goggi waayssiyaagaa kaalli kaallidi quccoosona.  Etawu ( mishiriyo) danddayana giinikka immiis.  Garssan meetettii meettida qofaynne barintta dawutteebaa siyidobay garssappe xuussidi kiyanawu matiis.  Qin’’arissiyoogaa doommiis. 

Hagaadan doommana giyoobay ereta exxikkonne “Intte simmi yaa haa giidikka intte kuuyyidobaa eranawu de’eeta, tabay ay malee?”giidoson tishshi oottidi xeelliiddi.
“Aybay?” giidosona keettaaway gelibeenna misatidi.
“Waatidi aybay geetii? Hay tumu gelennan ixxiinee aybay intte giyoogee?”
Yaatin woygoo? Nenni qonccissada haasayakka?”
“Hayii! Nuuni erettiishinkka ! Taani zillayttaaronne kase layttaaro gidikkinaa?”
“Hegee taappekka kiyibeenna, hegaa tana erenna gaadiiyyee?
“Yaaniinkka! Intte eridabaa gidiyaakko awude hagaadan…! Hegaabay aykko baawa, de’ishshoo,getti ekkana , awu bii?
Ha’’I taani giyo ayfebay, taanikka inttenaara biyaariiyye….woykko?
“Be’a sima ! ‘Hariya ashoy gaytan wottiin sa’an salles’ giida.  Nena qassi awu  baanawu amoyidee? 
“ Haray awa bii ?  Taani siya be’ennabay de’iyaabaa malatoppo! Hegaa aggiigidi hanaana bessiyaabaa haasayoos, hari ubbi naachcha.”…

4.	Koyro xekka asan taarikiya shiishshiyo ginaaTaarikiya shiishshiyaagee”Koyro xeekka asa taarikiya shiishshiyaagaa” geetettees.  Ha taarikiya shiishshiyo ginan shiiqiya taarikee, taarikiya shiishshiyaagee he taarikiya giddon walahettidaagaa woykko gaxan eqqidi yohuwa xonggollida ayfettiya eeshshaawa(issitoo issitoo sima eeshshaawa) gidana danddayees.  Taarikiyaagee(???)  “taani” haga oottaas; be’aas; siyaas; qoppaas; zonggolla;akeekaas; hagaa malabay tana gakkiis, tanaan gayttiis; ta bolli polettiis… h.h.m yaagi yaagidi taarikiyo yootees.  Hara tuussan, ha taarikiya shiishshiyo ginan taarikiya shiishshiya eeshshaawaa era zawaninne xeelaa yuushuwan hanida de’uwa sinttatu(meratu) xallay odettees.  Hagaappe denddidaagan; taarikiyaagee bari qonccissuwa, bare qofaanne de’uwa birshshettaa h.h.m taarikiya giddon gelissiyo qaadi baawa/ Tesfaye 1987, Zerihun 1992/.
Ha taarikiya shiishiyo ginan shiiqiya taarikee eeshshaawaa aawu doonan odettiyaagaa gidiyogee taarikiyawu de’iya tumatettaa naaganawu gita maaduwa immees.  Nabbabiya uray eeshshaawaa eriyoy A haasayaaninne A oosuwa xallaana gidiyo gishshawu eta giddooninne A giddon( nabbabiyaagaanne eeshshaawaa) hayyo bila ooso matatettay de’anaadan oottees.
Gidoppe attin, ha taarikiya  shiishshiyo ginawu pacciyaabatikka de’iyoogee odettees.  Koyro pacaq miyyee; ha taarikiya shiishshiyo ginan taarikiya shiishshiyaagaa qofaanne birshshettaa(????) h.h.m taarikiya giddon gujjiyo qaadaa immenna gishshawu; taarikiya odiya eeshshaaway bari oonatettaabaa, oosuwaabaa, danddayaa, meraa, meretaa h.h.m keehi xiqqissidinne de’iya tumatettaappe haakkida hanotan shiishshana danddayees.  Hegee qassi awu de’iya ammanaatuwa oyshaa giddo yeggees.  Naa’’antto pacay qassi; taarikee eeshshaawaa eraanne xeelaa yuushuwan direttidaagaa gidiyo gishshawu; nabbabiya uray eeshshaawan gayttidabappe( eeshshaawaa meeziyaappe) kare baggaara de’iya issi issi yohota demmennaadan oottees/ Zerihun 1992/.
Kaallidi “Ye fitstsaamewu mejemmeriya”geetettiya taarikiyaappe ekettidaagee koyro xekka taarikiya shiishshiyo ginaan shiiqidaagaa.
Leemisuwa 
Hirggiya asa mala gidikke-shin keehin hirggas.  Sinttaayo gishshawu hirggiyoogaa doommoosappe gam’’aas.  I bari meeziyaadan geemmoosappe takkiis.  Heezzu agina gidiis.  Wurssettan taani be’ido qammaaghee kase sinttaaya gidibeenna.  Waaciwaaca, kaassanchcha, mite uyite giyoogaa giyoogaa saletti erenna sinttaaya gidibeenna.  Zawi baynna naacanchcha.  Darotoo miiccennan ayba beiy de’ii? Giyoogaa doses.  Yaaniyo gishshawu, naacees, miiccees-miiccidei miichchees.  Awu naaciyoobay wuryoode he naachchay niyo hassayettii?  Yaagidi tana oychchees.
	“Awugee tana’awu?”
	“Heezzantoy.”
Yaatiyo gishshawu heezzantto naachchaa hassayidi miichchaa doommeettees.  Nuuni eriyo naachcha ubbawu payduwa payduwa immi wottida.  Taayyoo issitoo issitoo payduwan he naachchaa haasayanawu waayissees. I  mati aybanne dogenna… 




5.	Diraamatto ( ????? ) taarikiya shiisho ginaa
Ha  taarikiya shiisho ginan yohoti, oosotinne hanotati h.h.m eeshshaawatun he sohuwan hegaan oottiyoonne haasayiyo meran shiiqoosona.  Taarikiyaageekka, diramatto taarikiyaagaa geetettodo erettees/Tesfaye 1975, Zerihun 1992/. Ha taarikiyo ginan nabbabiyaageetussi shiiqiya yohotinne hanotati diriiphaa bolli oottiya asatu baggaara xeellanawu shiiqida asassi shiiqiyaagaatto hanidi odettees.  Hagaa mala shiishoy qassi xeellin beettiyaabadan haniyo eeshshay de’anaadan oottees.  Eeshshaawati oottiyobati, issoy issuwaara de’iya gaytotettata bessiya hanotatinne hegaa misatiyaabati shiiqiyoy issoy issuwaara haasayettiyoogaaninne qofaa laamettiyoogaana gidiyo gishshawu; nabbabiya uray eeshshaawatussi de’iya oonatettaa, halchchuwa, xeelaa, koshshaanne amuwa h.h.m akeekana danddayiyoy eta haasayaanne (???????) oosuwa siyiyoogaananne xeelliyoogaana.
Hegaappe denddidaagan, ha taarikiyo  ginan taarikiyaagee eeshshaawati oottiyo oosotun gidiin eti geliyo hanotatu giddon kelttiya gelidi ayba qofaa, boriyaanne qonccissuwa immiyo qaadi awu baawa. Zerihun/1992,2oo Cheesinappenne kooliirappe /1985/ ekkidi qonccissidoogaadan,Taarikiyaagee qoncciyan beettiyaabaappe haraa aybanne I eriyoobi baawa.  Taarikiyaagaa oosoy sintta baazzen eqqidabaanne beettiyaabaa, bari hulluuquwaabaa(siyettiyaabaa) gujjennan attuwa duuqqiyoogaa gidiyo gishshawu kaameratto shiisho geetettiidi xeesettees.
Ha taarikiya shiishshiyo ginan eeshshaawatu qofaanne oosuwa laamettiyoogee hegan he sohuwan shiiqi aggiyo gishshawu eesotetta eeshshay de’ees.  Haniyaabata, oosettiyaabatanne yohota eti de’iyooridan shiishshiyaagaa gidyo gishshawu cuccumettiyo hanotaanne tumatettaa mayzziyoogaan A puulatettaa xoqqisseees.   Eesuwaar eesuwaara polettiyo hanotaynne ayfen beettiyaabadan haniyo hanotay hegaadankka qassi eeshshaawatu oosuwaanne haasayaa I de’iyoogaadan shiishshiyoogee; eeshshaawatunne nabbabiyaageetu giddon de’ana bessiya bila oosuwa(?? ????) matatettaa naaganawu maaddees.
Gidikkonne taarikiyaagee darotoo eeshshaawatu oosuwaanne haasayaa laamiya giddon kelttiya gelidi issi issi yohota qonccissennanne borenna gishshawu nabbabiyaageeti taarikiya waayettennan akeekanawunne birshshanawu metootanana danddayiyoogee odettees.  Hagee ayyoo erettida paca miyye geetettidi erettees.  Ha taarikiya shiishshiyo ginaabaa loyttidi akeekanawu kaallidi Adefiriis geetettiya medhdhi xaafuwaappe ekettida taarikiya  leemisodan xeelloos.
Leemisuwa
“Qassi neeyyoo awun qammidee…? Simmi neeni Worddofa golliyo aguwa ixxadasa; wodiyaaranne soo gelakka gidikkii?... waani ane guuttaakkonne asi koyyana giyaakko… Ha hanotaa nena teqqanabaa xossi giigisso.  Laa maalaaliyabaattenne Galla galla gido coo aykko baawa shin qammaagee qassi ayba geetettii… daribeennee?” /Godattiya Aseggaasha kareppe xeesettada gelida Tsiwoono seeroosoona.
“Denddayis ta giishsin, denddays ta giishin wodee taani erennan coo biigiis… “Ee, A golliyan neeni mati de’iyoode wodee neeyyo ubbatoookka erettenna… Tanaara neni mati de’idabaa gidiyaakko tammanne naa’’u gaasuwa shiishshanashiin… I bawu wonttifee saaminttay daannata nuuni shoobbiyo gallassa gidiyoogaa eradii…?
“Ee, eraass…
“Yaatin nuuni haasayidobay aybee aybee?
Dogadasa misatees; nebay…
“Waatada dogiyaana’ Immee ne tawu zaaretta zaarettada yootadasatenne; dogabeykke…”
Hage godattee Aseggaashinne era na’ee Tsiwooni haasayaa giddon taarikiyaagaagaa qofay, boreenne qonccissoy hegaa keeni gujettennan ayfiyan beettiya hanotaadan shiiqiis. Ha diraamatto hanotaan shiiqida taarikiyaappe naa’’u eeshshaawata oonatettaa, eti haasayiyo yohuwaabaa eta doonaappe kiyiya haasayan nabbabiyaageeti eroosona.
1.4.7.  Cuccumaa
Koyruwan aygaa mala medhdhi xaafuwawukka, lo’’o gidin iita gidin, issi cuccumay de’ees.  Daraasee barinan gayttidabaa, bariyo siyettiyaabaanne bari qofaa h.h.m  nabbabiyaageetussi shaakkanawu de’iya mino koshshaanne halchchuwa hoolliya  gattana danddayiyoy medhdhi xaafuwaana.  Hagee daraasee nabbabiyaageetussi aattanawu koyyiyo ayfe gidida de’uwaabay woykko aafe kiitay cuccuma geetettidi xeesettees.  Daraase oyqqidi denddiyo baaso gidida de’uwaabay woykko hoollee medhdi xaafuwa giddon merettiyoy cora medhdhi xaafo macarata issippe dabboyiyoogaanne qachchiyoogaana.  Hegaan, cuccumay, taarikiya buussan, eeshshaawatu de’uwaappe , eeshshaawati issoy issuwaara medhdhiyo gaytotettatuppe, he gaytotettatu gaasuwan merettiya karssikarssaatu h.h.m giddon merettiyaaba.  Hageekka cuccumay, medhdhi xaafuwaassi gul’’a qofa woykko wudiyooba gidanaadan oottees.  Hegaa gishshwu medhdhi xaafuwawu de’iya hara sinttata( meretata) A yuushuwan gardissidi shiishshees.  Ha ufuraabaa yoonaasa do’oy/ 1966, 319/ qonccissiiddi kaalliyaagaatto goosona.
Cuccunmay nuni meezetido haasyan he maxaafawu sintta qofaa giidi xeesiyoogee, daraase nuussi yootidobay, eeshshaawati oottiyoobay, haasayiyoobay, qoppiyoobaynne aymottiyoobay ubbay xaaxiwaaxettidi taarikee odettanawu, he xuufee de’anawu gaaso gidiya gul’’a qofaa woykko he taarikiya yuushuwan kiirimmiyaabaa.  Issi medhdhi xaafuwa cuccumay nuussi odettidaagaa gidennan odettidaagee woygiyoogee? Yaatin ayba gidneeshsha giidi nu oychchiyoobawu demmiyo zaaro. 
Hegaa gidikko cuccumay, medhdhi xaafuwan odetidaagaappe, qonccidaagaappenne polettida yoho ubbaappe woykko I oyqqiyo A gomppaappe gum’’ettidi kiyiya gul’’a qofaa xeelliya hayyo xaafo bilaara oyqqiyo A gomppaappe gum’’ettidi kiyiya  gul’’a qofaa xeelliya hayyo xaafo bilaara oyqettiya qofaa/woykko medhdhi xaafo ufura/ giidi kuuyyana danddayettees.
Issi medhdhi xaafuwa cuuccumaa demmana danddayiyo hanni xalaala geetettiya ogee baawa.  Gidoppe attin, cuccumaa kessanawu akeekettana bessiya ayfebati de’iyoogaa eranchchati yootooosona.  Ayfettiya eeshshaawatu kumetta asummatettay, eti oottiyo osotinne hanotati, eeshshaawatussi de’iya gaytotettay, he gaytotettaappe denddidaagan merettiya karssikarssati, karssikarssata gidin oostotinne hanotati kaallettiyo wurssetta ayfeta akeekiyoogee cuccumaa demmanawu go’ees.  Hegaappekka haray eeshshaawatu haasayaykka cuccumaa demmanawu maaddees.  Hegaa bollikka medhdhi xaafuwa taarikiya giddon taarikiya shiishshiyaagan imettiya boreti, qofatinne de’uwaassi imettiya birshshettati cuccumaa kessanawu wudana bessiyaabata.  Hegaadanikka ayfettiya eeshshaawan, A yuushuwan garadida hara eeshshaawatuuninne taarikiya shiishshiyaagan zaaretti zaarettidi odettiya qofati oyqqidobati cuccumaa kessanawu maaddoosona/ Zerihun 1992/
Leemisuwawu Fiqir iskke meqaabiriyan  beettiya ayfe cuccumay he wodiya de’iya biittaa duretu ayso wogay ceeggidaagaa gidiyo gishshawu laamettana bessees giyaagaa.  Ha gol’’a qofay ayfe ayfe eeshshaawatu asummatettan, eti oottiyo oosotun, eeshshaawatu giddon beettiya gaytotettan, eti geliyo hanotatuuninne karssikarssatun, taarikiya  shiishshiyaagaa qofatun ubban phoolidi beettiis.  He medhdhi xaafuwa gul’’a qofay kaallidi beettiya Kaasa Gudu haasayaa baggaara xaaxi waaxettidi shiiqiis.
Leemisuwa
Nu maabaraa eqoy oosettido siraatay, meezee, wogay, higgee de’oy  de’iyo maabara wogadan gidennan dioy baynna shuchchaa kellay issoy issuwa bolli doorettidi qommoogee garssaagaa duge naaqqidi garssaagee qommoogaa tookkidi de’anaadan hanidi oosettidaagaa gidiyo gishshawu wodiya daruwaappe denddidaagan garssaagee sohuwa yeddiyoogee attenna gishshawunne hagee haniyoode keettay wuridid laalettenna mala wodhdhi eqqidi kaseegaappe lo’’idi asaa, shuchchaappe keehiya meraa bessiya paxa de’iya maabaray merettana bessees.  Hachchi de’iya nu maabaraa siraatay oosettiyoode he wodiyan de’ida maabarawu hagaadan hanidi oosettiydoogee go’’ana danddayees. Gidoppe attin hachchi maabaraassi go’’ennaagee erettidabaa.  Gidiigidnkka aygaa maabaraaa wogaykka he maabaraa de’uwawu haggaazana mala asi oottidobaa gidishin, he maabaray barina aylle kessidi haaranaadan oottidoogee eeqa gididi ha eti ootido eeqaa medhdhidi aagaa(Xoossaa) sohuwan wottiyoogadaaninne goynniyoogaadan qoodettees./Haaddiis, 1958,122/
1.4.8. Doonaa
Doonay wurssettanne tumu medhdhi xaafo ufura.  Hegeekka medhdhi xaafo( mal’’iya) doonaa.  Daraasee derettaagaa gidin biribaa gidin issi birshshetti de’iyo asan gayttiyaabaa, qofaanne hylluuquwa xaafiyoynne harawu aattiyoy doonaana.  Daraasee nabbabiyaageetussi aattana koyyiyo qofay oyqqidobay lem’’ilem’’a  Jallanne shufuroba gidennaadan puulay de’iyo doonaa halchchidi go’ettana bessees.  I oyqqiyoobay abbee de’iyooba, hulluuquwa  bochchiyaabaanne misile medhdhiyaagaa gidiyoy, go’ettiyo doonay pyylattidi  shiiqiyo wode xalaalaana.  Hagaa tmayanawu daraasee, bessiya, qonccenne doorettida qaalata, zibanne bila haasayata, maaraa mankkaa naagidi xaafettidanne makkisettida paca qofa qashotanne qofa qashota h.h.m go’ettiyo danddayay de’ana bessees.  Adimaasu Yohaannis/1966/ daraasee qaalata dooridi go’ettiyoogee puulay de’iya xuufiyaassi koshshiyagaa gidiyoogaa kaalliyaagaatto gees.
Qaalatu xekkay, eta deexotettay, eta xuuray, eti immiyo geema birshshettay, gidatettay issuwa gidenna.  Asana say dees, Ashuwan paashshay dees giyoogaadan qaalankka qaalay dees gaanawu danddayettees goosona. 
Simmi , issi misiliyaagee A guugge giddon merettida issibaa, qofaanne hulluquwa misiliyan xeelliya uraassi shiishshiyo ubbay, daraaseekka de’uwa misiliya medhdhidi nabbabiya uraassi shiishshiyoy puulay de’iyo doonaana.  Hegaappe denddidaagan daraasiyawu hallaccida woykko xoqqu giida doonaa danddayay de’ana bessees. I aattiyo qofay oyqqidobaa qoncce ufayssiyaanne dogettenna hanotan shiishshiya qaalatanne qonccissota akeekidi doorananne go’ettana koshshees.  Hagaadan oottanaayyoo qassi qaalatussi de’iya zibanne beila haasaytu eeshshaa, meretaanne geluwa geeshshidi akeekiyoogaa koshshees.  Zerihun/1992:15 / Tiroolooppappe (1980) ekkidi ha allaassiya kaalliyaagaadan qonccissees.
Dooni daraasee taarikiya shiishshiyoonne de’uwa misiliya medhdhiyo qalame gidiyo gishshawu aybippenne aattidi nu’ettiyoonne qoppiyo miishsha.  Hara imotatim guuggiya qofay , akeekay, xoqqu giida timirttee, minnidi oottiyo danddayay awu de’ikkonne I bari hooliya poluwa gattanawu bari oosuwa mal’’iya doonan shiishshanawu danddayana xaykko ha odettida imotati banttarkka aybanne go’’okkona yaagees.
Daraasee medhdhi xaafuwa shiishshiyo doonay ammanettiyaagaa/ekettiyaagaa/ gidana bessees.  Haggaazaa bolli pee’ida qaalati, ziba haasayata, bila haasayati, paca qofa qashotunne qofa qahsotu makkisoti h.h.m medhdhi xaafoy xaafettido wodiyaaninne sohuwan de’iya woykko tumu alamiyan de’iya asati go’ettiyoogeeta misatana bessees.  Hegaadan haniyaaba  gidikko nabbabiyaageetu achchan sohoy de’iyoogeeta( ekettiyaageeta) gidoosona.
Leemisuwa
Asay hemettiyoogaa diggiyo saatee malattidabaa gidikkonne, Addisaabaa kase baariden saleta laamiya laawada xiskkuwa aafuwa giddon wullabe’ukku. Qamaa xumay saruwa xayiis.  Gdaretunne heeraa kanatu issippetetta waasuwa gishshaa shugguxiya, matireesiyaanne dimotoforiya xuussay xumaa kantti kanttidi siyettees.  Xiskkuwa xayssidi uluwan kabbaa boqqees.  Asa ubbaa keettan xiskkoy shayan bayyido ubbay kaaraa xeela xallaa shaayiis.  Baarudaa peenoy siiriyan gleido  genessiyo gididi ubbaa hayttay qarattidi eqqi uttiis./Baaluu, 1972,5/69/
Ha leemisuwa giddon unddenna qaalati zokkisso( geema) birshshettaa oyqqidi gelidaageeta.  Eti gelido awudiyankka qofaa qonccissidinne puulaydi shiishshiyo gidatettay de’iyoogeeta gidishin bessiya (haniya) qaalata gidoosona.
Meeziya
Kaallidi ha meeziya tohossan shiiqida oyshata zaarite.
1.	 “Taarikee medhdhi xafuwaassi mela meqettappe attin asho woykko de’o gidenna geetettidoogee ybissa misatii?
2.	______________________________________________________________________________________________________________________________________________________________________________________________________________
3.	Eeshshaawati leemiso meran shiiqana (merettana) danddayoosona giishin woygiyoogee?
______________________________________________________________________________________________________________________________________________________________________________________________________________
4.	Ubbaa eriyo tarikiya shiishshiyo ginawu de’iya qoncce gidida  pacabata qonccissite?
______________________________________________________________________________________________________________________________________________________________________________________________________________













SHEMPPUWA – 2
QANTTA MEDHDHI XAAFUWA
Geluwa: Koyro shemppuwan yeda medhdhi xaafuwa aybatettaa, tumu de’uwaara de’iya dabbotettaa, xaafanchchatanne eti qofaa demmiya hanotaanne eta ufurata xeelliyaagan aassidi be’ida.  Ha naa’antto shemppuwan qassi, qantta medhdhi xaafuwa aybatettaa, eeshshatanne xaafo hiillata be’ana.
Sintta qofaa:
Ha shemppuwa wurssettan tamaareti:




2.1. Qantta medhdhi xaafuwa sunttaanne  aybaatettaa
•	Qantta medhdhi xaafy erettiyo dumma dumma sunttati oonee oonee?
•	Qantta medhdhi xaafo giyoogee woygiyoogee?











Qantta medhdhi xaafoy dumma sunttatun xeesettoppe attin ubbaykka “Ze shortti isttoorii” yaagiya Ingglizetto xeessaa gishshataa eqqoosona.  Gidoppe attin aahuwan meezetido sunttay qantta medhdhi xaafuwa yaagiyaagaa. 
	

Ha oyshaassi issi barina danddayidanne ubba eranchchati maayettiyo zaaruwa immana danddayettenna.  Baawa giyaakko eranchchati kaalliyo hayyo xaafo bilaa oppitaanne eti de’iyo layttaa(wodiya) hanotaadan imettiya birshshettaykka dummatees.  Gidikkonne baaso qofan daro dummatettay de’ennan aggana danddayees.
Qantta medhdhi xaafuwa aybatettaa xeelliyaagan issooti issooti awu de’iya qaalaa coratettan qonccissoosona.  Leemissooti awu de’iya qaalaa coratettan qonccissoosona.  Leemisuwawu, Holimaan/1980/ “Qantta medhdhi xaafoy biddan shiiqiya medhdhi xaafo; yesuwan 500 qaalatun xaafettiya qantta mehdi xaafuwaappe doommidi 12000 qaalata adussa qantta  medhdhi xaafuwa gakkees” yaagees.  Danxxe Asfaykka qantta medhdhi xaafuwa honggochhca woga gi sunttidi , ikka qassi  barina danddayidanne kumetta gididanne issi erettida ( zawatidia) cuccumaa/kiitaa/ Zawatida/500ppe¬¬_ 10000/ gakkiya qaalatun gidiya hanotan birshshidi nabbabiyaageetussi shiishshiyoogaa qonccissees.  Hara baggaara qassi qaalaa coratettay qantta medhdhi xaafuwa aybatettaa kunttidi qonccissana danddayenna yaagiyaageeti de’oosona. 
Olggaa yaazebeek”Ze istteet of shortti isttooriis in Itiyoophphiya”/1981/ yaagiya masttireetiya kunttiyo xuufiyan issi issi erettida xaafetu sunttaa shiishshada, eta oosoy 10000 ppe  bollatiya qaalatun xaafidoogaa qonccissada qaalaa coratettaa awu buzao mahadan ekkiyoogee daruwa efeennaagaa qonccissawusu.

•	Isttooninne A laggeti (1970) qantta medhdhi xaafoy aybee? yaagiya oyshawu, adussa medhdhi xaafuwa shaahooyye woykko a buzo  gompppaynne hiillay de’iyoobee? Yaagiya oyshaa  denttidoogaappe guyyiyan eti barintta huuphen zaariiddi yaagoosona.  Ha oyshay Frankki Okeneer , Siin O Faa’ooliinanne Echi. Ii Beetisa misatiya qantta medhdhi xaafuwa xaafeta haasayissidda allaalle gidiyoogaa yootidi; ha xaafeti ha macaraa qantta giyooga xallan aadhdhennaagaanne awukka A huuphen A danddayida qottaynne gomppay de’iogaa; A baggaara beettiya issi achcha wurssetta ayfee hara hayyo xaafo bila macaratun beettana danddayennaagaa qonccissoosona yaagidddi aahuwan shiishshoosona.
Qantta medhdhi xaafuwa xaafettaaninne bori nashuwan koyrottiyaagaa geetettiidi malattiya Eedigaar Alen Po giyoogaadan, qantta medhdhi xaafoy issitoo utettan nabbabettana danddayiya mino issippetettay de’iyoonne A hoolleekka issi achcha gidida yedan shiiqiya hayyo xaafo bila qommo yaagees.
Mino issippetettaynne issi achcha wurssetta ayfee qantta medhdhi xaafuwawu baaso eeshshata.  Mino issippetettay medhdhi xaafuwa giddon beettiya ayba yohotikka doonaa, eeshshaawaa, woqaanne polettiyaabatu issippe ohettaa xeelliyaagaa gidishin ; issi achcha wurssetta ayfee  qassi ha odettidabati issoy issuwaara ohettidi gakkiyo hoolliya.  Ha yohota kaalliya kifilyan aahuwan denttiyo gishshawu ha’’i birshshiyoogaa koshshenna.
Hagaappe qommoora be’ido birshshettatussi issi meray de’oppoppe attin barintta baaso qofan daor dummatettay de’enna gaanawu danddayissees.  Eta dummatettay , baggay yesuwa bollan wudiyoode baggay qassi A eeshshaa bolli wudees.  OOna gidinkka birshshettati qantta medhdhi xafuwa aybatettaabaa xeelliya bessiya qofaa cuccunttidosona.2
2.2. QANTTA MEDHDHI XAAFUWA EESHSHATA



Qantta medhdhi xaafoy erettiyo eeshshatuppe ayfettiyaageeti siituwa, mino issippetettaa, issi achcha wurssetta ayfiyanne eesotettaa.
Qantta medhdhi xaafoy siitiyaagaa giyoode issi issi medhdhi xaafuwa allaallee A koshshatettay qofettidi shiiqiyoogaa bessees.  Qantta medhdhi xaafuwan shododattidi / yorddodattidi/ shiiqiyaabi aybikka baawa.
Qantta medhdhi xaafuwa siitoy Aufurettatuuninne A xaafo  hiillatu go’ettan qonccana danddayees.  A siitoy taarikiya, taarikiya shooqaa, eeshshaawa meruwa, woqaa, taarikiya ginaa, doonaa, karssikarssaanne hartu hiillatu ginaara birshshettidi xeelettana danddayees.
•	Qantta medhdhi xaafuwa taarikee issi achcha.  Adussa medhdhi xaafuwaatto miyyiyanna ohettidinne sheephetido (cora ginay de’iyo) taariketaoyqqana dandayenna .  Sheephetida (cora ginay de’iyo)  taariketa oyqqiyo payduwan taarike aakki aakkidi biyo gishshawu oosoy micettidi qottaa xayees.  Qantta medhdhi xaafoy issi achcha gidiyuoogaappe denddidaagan yeletaappe hayquwa, eretaappe ehuwa geluwa, doomettaappe poluwa gakkanawu de’iya adussa taariketa shiishshana danddayenna.  Leemisuwawu, Fiqir iskke meqaabiree adussa medhdhi xaafo gidishin Dabddaabee qantta medhdhi xaafo.

•	Qantta medhdhi xaafuwa taarikee issi achcha xalla gidennan issi guutta/qantta/ de’uwa sinttaaninne gayttiyaabaa bollan wudees.  He gayttiyaabaakka koyroppe wurssetta gakkanawu qonccissennan aggenna giyoobi baawa. Medhdhi xafuwa hoolliya ginaara go’’ees giidi qoppiyo hanotaappe doommidi taarikiya wurssi cinggidi qonccissennan de’iiddi. Bessees qoppiyo taarikiya hanotaa bolli medhdhi xaafuwa essiigees.  Medhdhi xaafuwa taarikiyakka dumma dumma ginaara aassidi gidennan issi gina xalaalaara giigissees. 

•	Siitoy qoncciyo hara ogee taarikiya shooqaa.  Qantta medhdhi xaafuwa taarikee issi achcha gidiyo gishshawu A taarikiya shooqaykka issi achcha gidees.  Qantta medhdhi xaafuwan sheephetida/lokkomettida/ taarike shooqa giyoobi baawa.  Taarikiya shooqay cora achchay deiyoogaa gidikko cora achchay de’iyo taarikee  de’ees giyoogaa.  Hegaa gidikko taarikee aakkiyo gishshawu A qottaappe gaxi kiyees.  Qantta medhdhi xaafo gidiyoogee attees.

•	Eeshshaawa meruwa ginaarakka siituwa qonccissana danddayettees.  Qantta medhdhi xaafuwa eeshshaawati payduwan guutta.  Issuwa woykko naa’’anne heezzu eeshshaawata oyqqees.  Issi issi qofaa qonccissiya maxaafati issi eeshshaawa xalaalay de’iyoogaa qonccissoosona.  Gidoppe attin issuwaa woykko naa’’a heezzakka gidana danddayoosona.  Eeshshaati daridosona giyoogee eta giddon de’iya gaytotettay aakkiyo gishshawu taarikkee aakkees.

Etettana bessiya ayfebay eeshshaawatu yesuwa gidennan he naa’’u woykko heezzu eeshshaawatu de’o taarike keehippe aakkidi shiiqikko taarikee keehippe aakkiyoogee attenna.  Yaatiyo gishshawu eeshshaawatu issi achcha de’uwa bolla zallan wudana koshshees.  Eeshshaawata aassikko dumma dumma ginaara xeelliyoogaa aggidi issi woykko amarida gina xallaa xeellana bessees.  Hegaa bollankka koshshiyaaba gidikko eeshshawatu qonccissuwaakka siitettees. Medhi-xaafo taarikiyaa eeshshaawaa geesay, ye lagatettay, siiriyaa qazazatettay, huuphiya /uyshatettay medhdhi xaafuwaassi immiyo maadoy xaykko qonccana koshshenna.   Taarikee siiquwaabaa gidikko eeshshaawaa guulay taarikiyaassi immiyo go’’ide’okko hegaa qonccissiyoogee medhdhi xaafuwaa aaro loyttees.  Kare bagga asatettaa qonccissiyoogaappe attidi garssa bagga asatettaa qonccsiyogee medhdhi xaafuwaassi aanuwaa go’’iyaaba gidikko kasetana bnessiyay garssa bagga asatettaa gidees.


•	Siitoy qoncciyo ogiyaayaappe issoy wogaa
Qantta medhdhi xaafuwaa wogay xuntta.  Aaho sohuwaassi qantta medhdhi xaafuwaa sohuwaa de’anawu danddayenna.  Wogay xuummiyoogaa  xalla gidennan wogaa bessenna qonccissuwaa qonccissiyoogaappe naagettana bessees.  Ay taarikeekka wodiyaanne sohuwaa zawaa giddon polettiyoogaa eriyaaba gidikkonne medhdhi xaafuwaa giddon wogaa coo sunttawu go’’ettiyoogee koshshiyaabaa giddenna ammanoy dees.  Hegaa giyoogee biittaa utettaa,pooluwaabaa h.h.m  qonccissiiddi wodiyaa wursseiyoogaappe wogaa oosuwaara woykko eeshshaawaa meruwaara issippe walakkidi qonccissiyoogee aaruwa  siito gidanaadan maaddees. Gidoppe attin wogaa geeshsha( geeshshidi) qonccissiyoogee medhdhi xaafuwa qottawunne gomppawu maaddiyaaba gidikko geeshshidi qonccissiyoogee koshshiyaaba.
•	Taarikiyaa shiishshiyo ginaa xeelliyaagankka qantta medhdhi- xaafuwa siitay qonccees.
Taarikiyaa issi ginaara xeellana bessishin dumma dumma ginaara shiishshana giikko taarikee aakkiyoogee attenna .  Hagaa giyoogee issi taarike issi sohuwan dumma dumma asan odettishin siyoogaa mala giyoogaa.  Issoy issuwaa bollan gujettiyoode taarikee aduqqiyoogee attenna.  Ha daatay merettannamalanne qantta medhdhi xaafoy bari qottaa xayennamala issi maacettida taarikiyaa shishshiyo ginaara qonbccees giyoogaa.
Karssi karssay ha qommoora qonccidaagaa misatees.  Qantta medhdhi xaafuwaa karssi karssay qantta medhdhi koyrobay karssikarssay aaho gidana bessena haraa ba miyyiyaa sheepheyidaagaanne dumma dumma meray de’iyoogaa gidanawu bessenna karssi karssa gaasuwaappe doommidi purettaa gakkanawu de’iyaa buussay paatettidaagaa gidennan hiilla hanuwaaninne eessuwan shiiqana bessees.  Hegaa gishshawu paatettidabaa garssan gelennan de’ishin karssikarssay merettishin be’ idoogee ayfe liphanaashin yaa googi goobidi unbbubulettaakk gakkiyooga habbabettees.
Doonaa ginaarakka siitoy beettees
Issi qaalaakka haray atto awu de’iyaa koshshatettaa be’idi go’’ettana koshshees.  Koshshennabidday. Koshshenna qonccissoy, koshshenna haasaya laamerettay qantta medhdhi xaafuwan sohoy baa.  Issi issi qaalaa I bessiyoo gaa aggiyoogaa akeekidi go’’ettana bessees.  Hara hiillatunkka xaafiyaagaa ha hiillaa kaallana bessees.
2. MINO ISSIPPETETTAA
Qantta medhdhi- xaafuwaa eeshshata geetettiyaageetuppe xoqqay giidi beettiya haray issippetettaa.  Qantta medhdhi xaafuwaayoo  mino issippetettay de’ees.  Issippetettay medhdhi xaafuwaa qottaanne gomppaa woykko medhdhi xaafuwaa ufuratanne xaafuwaa hiillatu giddon de’iyaa waatta woykko issuwaawu issuwaara qashuwaa xeelliyaagaa. 
Qantta medhdhi-xaafuwaa giddon issi issi yohoy issoy issuwaara gahettiyoogaa xalaala gidennan issoy haraayyo go’’iyoobay de’ana bessees. Woqay eeshshaawaa medhdhiyoogaaw taarikiyaawu, doonawu, medhdhixaafuwaa  buussawu barina danddayidaba beeraa bessana koshshees. Geshshaawaa meroy qassi taarikiyaawu doonawu karssikarssawu woykko qassi karssikarssay doonawu, tarikiyaawu, taarikiyaa shooqawu, cuccumawu, barina danddaydaba beeraabessanaadan qofettidi giigana bessees. Leemisuwawu wogay geeyyidi qonccana xayikkokka eeshshaawati oottiyo gaytotettaadaaninne eta issipettaa awudiyan wogaa hanotaa shaakkidi erana danddayettees.
•	Karssi – karssay baasobaa gidikko eeshshaawata aaro karssikarssaa giddo gelissiyo  gishshawu taarikiyaa shikkaalanawunne medhdhi-xaafoy wozanaa gaggiyaagaa gidanaadan maaddiis giyoogaa.  Hara baggara karssi karssay eeshshaawatu bollan qofaanne eeshshaa laamyaa ehiyaabaa gidikko eeshshaawatu meruwaaayyo maaddiis giyoogakarssi karssay gaasuwaappe biidi purettaa  gakkanawu biyoode taarikiya shooqaara sitta gaytotettay de’ees.  Doonaa baggaarakka eeshshaawatu oonatettay erettiyoogee eti haasayiyo  haasayaana eti qoppiyo qofaa gidikokka qoncciyoy doonaana.  Qantta medhdhi xaafoy ciimmatida issippetettay de’ees yaagiyoogeekka hagaa malatiyaa medhdhi xaafuwaa ufuratunne hiillatu ohettaanne issoy issuwaassi immiyo maaduwaa bessiyoogaana.

5.	ISSI ACHCHA WURSSETTA AYFIYAA
Qommo baggaara qonccissido qantta medhdhi xaafuwaa eeshshatuppe haray issi achcha wurssetta ayfiyaa.  Issi achcha wurssetta ayfee qantta medhdhi xaafuwaayyo ayfettiyaa eeshsha.  Ha wurssetta ayfee xaafanchchay sintta qofaa oottidi denddido hoolleenne ikka gakkidi cuccumiyo wurssetta ayfe.  Issi issi medhdhi xaafuwaa ufuraynne medhdhi xaafuwaa shiishshiyo ogee issoy issuwaara waaxettidi issi hoolliyaa bolli gakkana koshshees.  Issi achcha wurssetta ayfee medhdhi xaafuwaa gidduwan polettiyaa yohotu ubbaa gaytotetaassi kuyshsha eeshshaawatu eruwaappe doommidi taarikiya kuuyettaa gakkanaashin de’iyaa taarikiyaa hanotaynne medhdhi xaafuwaa ufuratinne medhdhi xaafuwaa shiishshiyo ogetu issipetettay ubbayyode’iyaa eesoy ha issi achcha wrussetta ayfiya bessanaassa.  Issi achcha wurssetta ayfee awude liyaa cuccuma xalla gidenna.  Ha cuccumaa gidinkka hara hiillati issippe waaxettidi medhdhyoogaa.  Hegaa gishshawu cuccuma xalla gidennan cuccumay kaaletttiyo hulluuqoy woykko hanotaa laamee hagaa giddon de’iyaabaa.  Mantta Asaffaa Zerihuuni; 1992M.L qonccissoogaadan “issi achcha wurssetta ayfee ubba qantta medhdhi xaafuwaa bollati issoy issuwaara ohettidi issi ayfettiyaabaayyo eti bayo buussaynne xaafanchchay nabbabbiyaa uraa guugge giddon merettidi deibe’ana mala koyyiyo issi hayyo bila hoolle.
6.	Eesotettaa
Eesotettay qantta medhdhi xaafuwa eeshshatuppe issuwa.  Qantta medhdhi xaafuwan loddaara biya taarikiyawu sohoy baawa.  Eeshshaawatu eruwaappe biidi taarikiya poluwa gakkanaashin polettiyaabati ubbay eesotettan qaaxxoosona.  Eeshshaawata, wogaa, karssikarssa eroogaappe guyyiyan sohuwaara karssikarssay shikkaalettishiininne metoy  wolqqaamidi umbbabulettaa bolli gakkishiininne sohuwaara qassi ammanttiya hanotan metoy birshshettishiininne taarikke wurssettawu gakkishiin nabbabettees.  Taarikiya eeso buussaa xubbiyaabatussi go’’I baawa.  Leemisuwaassi heeraa qonccissoy medhdhi xaafuwa taarikiyaassi koshshennabaa gidikko eeshshaawatunne taarikiya qaattaa teqqiyo gishshawu A go’ettiyoogee koshshiyaaba gidenna. Bessenna eeshshaawatu, woqaanne hanettiyaaba qonccissoy qantta medhdhi xaafuwa giddon sohoy baawa geetettiyoy hagaa gaasuwaana.
Issi issi bori nashshiya asati qantta medhdhi xaafuwa wolqqanttaa wolqqammettaara miseyiyoy hagaa gaasuwaana.  Wolqqanttay ayfe liphuwan beettidi xayiyoogaadan qantta medhdhi xaafoykka eesotiyaabatu bolli wudiyo eeshshay de’ees.  Lo’’o medhdhi xaafo gidikko nabbabettidikka abay sohuwaara coo xayi be’iaaba gidenna.  Asfaa Zerhuni/1992/ eesotettaa xeelliyaagan” odettiya taarikee keehiin mirqqettennan eesuwan eesuwan odettana bessees.  Taarikiya shooqaynne dumma dumma kidileti bantta buussaa naagidi, paatettiyaabata darissennan, aakkida woqaa qonccissuwaanne eeshshaawatu guyye haydaa aggi be’idi eesotidi hemettana bessees/sinttaa 230/ yaafiiddi qonccissees. Ee, eesotettaa giyoogee hagaa.  Taarikee mirqqettiogaa darissikko A ogee aduqqees; taarikee micettees.  Qantta medhdhi xaafuwa taarikee aani gayttidabaappe bawu injjetiyaaba misatidid beettikko lawuhu giidi gelinnee bari dooommidoogaakka polennan medhdhi xaafuwa hoolliyaadaaninne sintta qofaadan gidduwan kaqqidosaara wurssiyoy hegaa gaasuwaana.  Hagaa meran shiiqida medhdhi xaafuwa taarikiyawu kumettatettay de’ana bessees.
Hageetuppe kareera qantta medhdhi xaafoy erettiyo hara eeshshatikka de’oosona.  Issi issi bori nashshiya eranchchati paranassaawe xaafanchchaa Giidee Mooppooso oosotun beettees giidi odiyoogaatto, qantta medhdhi xaafoy nabbabiyaageetu/ezggiyaageetu/ hulluuquwaanne xeelaa kuuccidi oyqqana bessees.  Issi gita misilya woykko massi moliyo oosoy xeelliyaageetu kumetta xeelaa /dereqaa/shiishshi oyqqiyoogaadan qantta medhdhi xaafoykka nabbabiyaageetu kumetta xeelaa(derqaa) oyqqiyo eeshshay de’ees.  Hageekka issi baggaara wozanaa gaggiyoogaappe A yesuwaappenne eesotettaappe pulttiyaaba.  Hara baggaaara qassi qantta medhdhi xaafuwa giddon denddiya issi issibay medhdhi xaafuwaayyo immiyo go’’I xaykko; nabbabiaageetu/ezggiyaageetu/ kumetta xeelay/qofay/ medhdhi xaafuwa bollan shemppana xaykkonne guuggeekka aggidi harasaa biyaaba/qoppiyaaba/gidikko issibaa akeekennan aadhdhiis giyooga.  Akeekana xaykko qassi medhdhi xaafuwa muleerakka akeekibeenna giyoogaa.



Hara qantta medhdhi xaafuwa eeshshay danttotettaa
Qantta medhdhi xaafoy biddan shiiqiyaaba gidikkonne doonaa go’ettaa baggaara siitettaynne siqqinttatettay beettees.  Yeda medhdhi xaafoy danttuwaadan gidana xaykkonne doonaa go’ettaappe denddidaagan eehoy beettiyo gishshawu danttuwaagaa kessa gidana xaykkonne danttotettaa eeshshay woykko danttotettaa yeda cuufiya eeshshay beettees. Oosuwan mucurettida qaalata, paca qofa qashta, qofa qahsota go’ettiyogee; qanttanne adussa qofa qashota laammi laammidi xaafiyoogee ha danttotettaa eeshshaa medhdhees.
Leemisuwa
Ta maraccee eexxiix, xuugettiis.  Tana gakkidaagee inttenan gakkoppo.  Wonttiin qammiin ooshsha, yoho, wara.  Awu baadii? Auw geladii? Oonaara takkadii? Wara.  Hegaa ne azinawu hanennaara wontto tawukka hinno gidikkii? Wara; wara, hare kessidi ha’’ikka wara.  Woykko tawu so giddon injjetibeenna.  Tugga gooppite…( Projekitiya , 7000, medhdhi xaafuwa ufuratanne xaafo  hiillata, moojuuliya 2, sinttaa 23)
2.3. YEDA MEDHDHI XAAFUWANNE QANTA MEDHDHI XAAFUWA SHIISHSHIYO OGETA
Ha sohuwan yeda medhdhi xaafuwaanne qantta medhdhi xaafuwa shiishshiyo ogeti shiiqoosona.
Hegeetikka yootetuwa, qonccissuwa, zaari haassyuwaa, hiraagiyoogaanne wozana gaggiyoogaa geetettiyaageeta.  Ane hageeta issuwa issuwa leemisuwaara gattidi kaallidi be’oos.
2.3.1. Yootetuwa:
Medhdhi xaafuwa  shiishshiyo ogetuppe issoynne ayfettiyaagee yootetuwa.  Yootetoy, naa’’u woykko hegaappe aadhdhiya eeshshaawatu giddon polettiya qofa laamiya .  Eeshshaawati poliyoobatubaa, eti geliyo hanotatubaa, gakkida metotubaa, eta sintta qofaabaa, eta amuwaabaanne koshshaabaa, eta karenne garssa bagga asummatettaabaa h.h.m haasaya meran issoy issuwaara qofaa laamettoosona.  Tumu alamiya asati issoy issuwaara haasayiyoogaappe dummatenna hanotan poloosona./ Hadisen 1949, Tesfaye 1978, Aalot 1960./
Eeshshaawatu eta doonan shiiqiya yootetoy, nabbabiyaageeti eeshshaawatu asummatettaabaa, qofaabaa, oosuwa, eta giddon de’iya lo’’onne iita gaytotettaabaa, eta sintta qofaabaanne eta equwaabaa h-h-m loyttidi eranaadan oottiya lo’’o taarikiya shiishshiyo oge.
Gidikkonne xaafanchchay yootetuwa coo sunttawu gelissana bessenna.  Yootetoy go’’aa bolli pee’ana bessiyoy taarikiyaassinne  taarikiya shooqawu, hegaadankka eeshshaawatu qaattawunne gayotettawu koshshiyaagaa gididi beettiyo wode xalaalaana .  Hegaa gidana xaykko taarikiya buussawu xube gidiyoogee attenna.
Bessiya hanotan makkisettida yotetoy haasyettiyoonne ayfiyan be’iyoobaa misatiyo hanotay phoolidi beettiyaagaa gidiyo gishshawu nabbabiyaageeta pashkki oottiyaagaappekka bollaara, haniiddi de’iyaabaa qoncciyan bessanawu maaddees; taarikeekka ufayssiyonne yeemoyiyo eeshshay de’anaadan oottees.  Haygaappekka haray, taarikiya tumatettaa mayzzees.  Gidikkonne tuma malatana mala eeshshaawatu kumetta asummatettaara, bariyaara, eratettaara, timirtte xekkaara, oosuwaara, mattumaara, de’iyo heeraaranne de’uwa hanotaara misatidiinne maayettidi shiiqana bessees.  Hagaappe xoqqu giidi odettida yohoti beettiyo yotety eeshshaawatu qaattaassi gidiin taarikiya sintta buussaassi qonce gidida maaduwa immees. ( ???? ??/????? 17??? ????? ??? ???? ????? ????? ??????? ???? ????? ??? ???? ? ?? 64 65)
Leemisuwa,
Pirojekite 17,000 Oromay geetettiya medhdhi xaafuwaappe duuttidi ekkidoogaa kaallidi be’oos.
Asa hulluuquwaanne hanotaa xanna’iyoogee koloneeliya Betirussi meeze.  Hanidaba ubbiya appe kessa ekkukku.  A Guuggee qaalaa kochchadan ubbabaa oyqqees.  Menttershshaa xanna’iyo danddayay awu de’ennan agganee?
“ Doso geliyaagaa giyoogaappe luuxxi geliyaagaa giyoogee kehanddee?  Taani giido gishshataassaa…”
“ Ayssi hagaadan gaadi  tanawu?”
“Ta naachchaa gays… aybissi oychchadii?
“Coo gays.  Hegaa aggaagada aara yiida na;iya bari ayfiya ne bollan wottido gishshawu baada o kaassa” tana yaagiis.
“ Maccaasakko shiiqoppite ga be’ikkiiyee?”
“Hegaa aggaagada ha qaaday nena haloppo tana yaagidi biis.
Ay hanii gannekka na’eekko baas.  Attumaasa haasayaa siyiyoogee tana saletti utiis.  Laamee iita gidenna! Miichcho nerkka eqqada! Ay  uyuutee? Niyo ay ehoo? Yaagaas.
“ Biira isppiraytiyaara ehoo” oysha sinttaa bessaas.
“Biteriyaara gido”. Biiray isppiraaytiyaara uyettishin be’anne erike; siyanne erikkie.
“Tsibbuq mestteiyu” yaagaasu.  A haasayiyoode I binnaanay qaaxxiyo gishshawu binnaana haasayiyaa ba misatawusu…
Hagaappe qommo baggaara shiiqida yotetoy eeshshaawatu oonatettaa, oosuwa, koshshaa h.h.m nabbaibyaageeti eeshshaawatu doonaappe ezgganaadaaninne eranaadan maaddees.  Yootetoykka tumu alamiya asaa haasayaa misatiyo gishshawu ammanettiyo hanotay de’iyoogaa.
2. Qonccissuwa
Ha medhdhi xaafuwa shiishsiyo hiillay, eeshshaawatu kare bagganne garssa bagga meraa, eti poliyobatubaa, eti gliyo hanotatubaa, eti de’iyo kumetta hanotaabaa, etagarssa gaytotettaabaa, etaara gayttiya metotubaanne karssikarssatubaa, eti yaanne haanne qaaxerettiyo wogatubaa  h.h.m doorettida qaalatunne haasaya bilatu baggaara misiliyaadan medhdhidi bessiya hiilla.

Qonccissuwan puulattidi shiiqiya aybabaykka nabbabiyaageetu bessibollatukko gakkiyo abbee xoqqa.  Hegaa giyoogeekka, qonccissuwan boolimidi shiiqidabaa nabbabiyaageeti matan beiidobadan, siyidobadan singgidobadan, laacci-xeelidobadaninne bochchi xeellidobadan qoodoosona.  Hagaa  mala hanotan misile medhdhiyaagaa gaanawu danddayettees.  Hagaappekka haray medhdhi xaafuwa taarikee mal’’iyaagaanne ufayssiyaagaa gidanaadan gita beeraa bessees.  Taarikee nabbabiyaageetu hulluuquwa bochchi bochchidinne ayyaanaa woppatettaa immiiddi , qoncce gidida hanotan qofay sinttawu baanaadan oottees.  Hegaa bollankka bessiyaadan shiiqida qonccissoy,, nabbabiyaageeti, eeshshaawatu oonatettaabaa, eta metuwaabaa, eti merettido woqaabaa, eta xeelaabaanne koshshaabaa h.h.m bessiyaagaatto eranaadan oottiyo herega gidees/ Pirojekite 17000y, tasfaya 1978, Alena 1971 Waabe oottidi shiishshidoogaappe ekettidaagaa/
Gidoppe attin medhdhi xaafuwa giddon  oshiiqiya ay mala qonccissoykka qonccissaas gaana xalaalawu gidana bessenna.  Qonccissoy bari hiillatettan awu de’iya go’’ay xoqqu giidi beettiyoy; taarikiya buussaara, eeshshaawati beettido heeraara… h.h.m bessiya hanotan makkisettidi shiiqiyo wode gidikko tumatetta eeshshaa maayees.  Nabbabiyaageetu achchankka gita sohoy imettiyoogaa gidees.
Eeshshaawatu karenne garssa bagga meraa, oosuwaanne qofaa, eti de’iyo hanotaa, eti yaanne haanne simerettiyo woqaa h.h.m qonccissiiddi issi kutti bircci oottidi bessiyoogaappe; taarikiya buussaaranne eeshshaawatu qaattaara mayzzidi ( dabboyidi) , guuttaa guuttaa shiishshiyoogee lo’’o gidiyoogaa zamma eranchchati yootoosona.  Ane pirojekite 17000y “Iyasmezegebkku newu ‘ geetettiya qantta medhdhi xaafuwaappe ekkidoogaa leemisodan xeelloos.
Leemisuwa
Hachchikka kaseegaattuwa ta meezetidoorippe ganxxa ekkada simmanawu nu heeran de’iya ushsha keettatuppe issuwa gelaas.  Gelaydda naa’’u kushiya denttada haddirssaaranne ushachchaara deiyaageeta sarotaydda aadhdhada issi adussa oydiya demmada xirphphan uttaas.Ushshaa duuqqiyaagee tawu duuqqqennan ixxido gishshawu ta kushee eexxana gakkanaashin baqqays.  He wode issi punniyaakko he finttan wodhdhiyaabaa misatiyaagee yinnee taappe sinttan eqqidi ta achchan de’iya mela sohuwa malaatiiddi  ‘uttooo? Yaagiis. ‘ Ee’ gaanawu huuphiya qaattada co’’u gaas.  Adussa xarapheezzaa akeekan aadhdhidi uttidoogaappe guyyiyan barannexaa denttidi ushachcha kushiya sarotanawu yeddiis. Taanikka sarotaas.
Kanateeraane shamiziya maayi beenna gishshawu gal’’ida kootee qirphphiphida tiara meqettay qoodettana gakkanaashin qonccissidi bessees.  Gacoy ya baggaaranne ha baggaara narphphettida qoca qorqorqqoruwa misatees.  Suree gulbbataape biidi meeshi meqettaa gakkanaashin peeretti uttiis. Caammay ginddiyaara meetettiichchidoogaappe denddidaagan wora yedhdhees.  Hegaa bollankka naa’’u  wogga biradhdhetikka kare kiyi uttidosona.  Gal’’ida saleena barineexaa huuphphiyaappe denttidi kushiyan oyqqido gishshawu biron caariya binnaanay medettoosappe keehin gam’’ibeennaagaanne puulunttay wurssidi maayidooga bessees/  Awugichchew, 1977 , 1-2/
Ha leemisuwan bitaniya xeelliyaagan shiiqida kare bagga qonccissoy, taarikiyaaranne taani yaagiya taarikiya shiishshitya eesshaawaara issippe ohettidi shiiqidaagaa gidishin, eeshshaawaabaa qoncciyan bessees.  Hara eeshshawa tappekka dummayidi eranaadan danddayissees.
4.	Aadhdhiydabaa hassayuwa
Ha taarikiya shiishshiyo hiillay, (Pirojekite 1700y,1994) qonccissiyoogaadan  eeshshaawatu zine oonatettaa gayttidabaa, oosuwa , qofaanne hulluuquwa… h.h.m guyye biidi ehiyoogan, ha’’I odettiiddi de’iya tarikiyaara, eeshshaawatu qaattaaranne oosuwaara oyttidi shiishshiyo hiilla.  Aadhdhaagaa hassayssuwa hiillan kaseegaappe ekkiyo yohoy, oosoynne hanotay… h.h.m ha’’I taarikiay giddon I de’iyoogaatton wurssidi gelissiyaagan shiiqees giyoogaa gidenna.  Ha’’I taarikiyaanne eeshshaawaa qaattaa orddissanawu koshshiyaanne bessiyaaba gididabaa xallay akeekan dooretti doorettidi odettiya taarikiyawu kelttiya gelees.  Aadhdhidabaa shiishshiyo taarikee ha’’I taarikiyaara bessiya hanotan maayettidi shiiqana bessees.  Giigissuwa ashay de’ikko taarikiya worettaanne buussaa xubees.  I oyqqido qofawukka xeeray erettennaagaa  gidanaadan oottees.
Aadhdhidabaa hassayissiyoogan shiishshiyoogee, oyqqido waannatiya medhdhi xaafuwa taarikiyawunne oosuwawu zemppo woykko pino gidiyo gishshawu nabbaibyaageeti eeshshaawatu oonatettaa kumetta hanotan akeekanaadan , ha’’I eta asummatetta, eta oosuwaassinne eta qofaassi… h.h.m baaso gidida kasebati aybakko aybakko geeshshidi eranaadan danddayissoosona.  Taarikiya hemetaykka issi tangguwa sinttawu baanaadan oottees.  Ha’’I , taarikiyaappenne aadhdhi taarikiya gidduwan de’iya ammanttiya gaytotettay  taarikiyawu tumatetta eeshshay de’anaadan oottees.  Hageekka qassi nabbaibyageetu achchan gita sohoy de’anaadan gita beeraa bessees. / Tesfaye 1978, Alemaayehu1978/
Aadhdhidabaa hassayissiyoogan taarikiya shiishoy dumma dumma hiillatun shiiqana danddayees  Ayfettiyaageeti ha kaalliyaageeta. Koyroogee, amaridabaa bochchi ekkido(haasayo) hanotan shiiqiya aadhdhidabaa hassayssuwa geetettees.  Ha hiillan eeshshaawati, aadhdhidabata, oosota, hanotatanne asata… h.h.m guyye simmidi akeekiyoogan woykko karihi oottiyo manaaxxiriyan xeellidi ha’’I taarikiya giddon gelidi shiiqees. Kaalliya karihi oottido hanotan shiiqidaagaa leemisodan be’oos.
Leemisuwa
Hachchi tana  ay wodeppenne dumma hanotan qofissees.  Issi paccidabi de’ees.  Minotetta giyoobi aybinne ta gidduwan baawa.  Laa taayyoo aybee shene xayssabay!
Taaddese do’oy Gebire Masqqale do’oy, hay katamaa naatoo! Hosppuntta kifiliyan tanaara tamaaraageeta… Nu timirtte keettan erettida naata shin.  Ane aybee taayyookka etaagaa mala sheniya immidaakko.  Asellefa do’oy Taaddese do’oy de’oosona.  Amaaratto doonaa tamaariyo wodiyan kaa’iyo/haasayiyo / ubbabay etabaa.  Taani qassi Amaaratto doonaa tamaariyo  wodiya keehippe ixxays.  Ta kayay gakkiin denddada nabbabiyoode; Asellefe do’oy ta suriya peeretaara ta dulliya be’I be’idi ta bollan miiccoosona.  Hegaappe denddidaagan Amaarattuwa Asttamaariyaara gattada ixxays.  Beni ta laggeti ha’’I mati xoqqa xekkaa gakkana.  Hannoode matta Alamu do’uwa  malay  kataman de’iya puulanchcha maccaasata maayuwaadan laamerettennan aggiyoonaa?
/Selemon , 1979m 25-6/
Hagaappe qommo baggaara shiiqida taarikuayan’tana ‘ yaagiya taarikiya shiishshiya eeshshaaway/Medaabu daadi/ Minotettaa xayuwaaninne yashshatettan kumiyoogaan bari siiquwa saamuwa alanawu danddayenna hanotaa yootiyo kifiliyan ha tumatettaassi baaso gididaagee A  aadhdhida taarikee ha’’I taarikiyaa maayettidi shiiqidoogaa akeekeettees.
Naa’antto qommo hiillay xaaxi waaxo/gum’’ettida/hiillaa geetettidi erettees.  Hagee aadhdhidabata, hanotatanne oosota gum’’idinne qanttidi shiishshiyo /qonccissiyo aadhdhidabaa hassayssiyo hilla.
Heezzanttoy qassi yoteto/ootti bessiyoobaa misatiya /aadhdhidabaa haasaysso hiilla.  Ha hiillay eeshshawati oottiyo yootetuwa baggaara aadhdhida yohota, oosotanne hanotata… h.h.m  ha’’I taarikiyaara dabboyidi shiishshiyoogaa. 
Oyddanttoynne wurssettay aadhdhidabaa haasayssoy merettiyo hiillay aymuwa hiilla geetettees.  Aymma zaari hassayssoy-awu sunttay bessiyoogaadan eeshshaawati kase wodiyan polidobata, qoppidobatanne akeekidobata, etan gayttida hanotata h.h.m aymo meran guugge garssan merettanaadan oottidi shiishshiyo hiilla.
Bonchchettida tamaaretoo(hagaa nabbaibyaageetoo!) hageeti aadhdhidabaa hassayssiyo hiillati issoy barkka woykko issuwaappe bollay walahettidi shiiqana danddayiyoogaa akeekana bessees/Projekite 17000, 2994, 72-77/
5.	Hiraagaa
(Projekite 1700 y 1994, 77 79) showu,1972 nne Daynynyaachcha 1977 waabe oottidi giyoogaatto, ha medhdhi xaafuwa shiishshiyo hiillay, taarikiya giddon sinttappe hananawu de’iya  issi allaalliyaa , issi yohuwa woykko hanotaa kasetidi bessiyaagaa.  Hiraaga meran shiiqiya taarikee, medhdhi xaafuwa taarikiya giddon sinttappe hananawu de’iya ubbay aaho yeechchan qolettidi shiiqiyaaba, sittaaninne qoncciyan beettiyaaba gidenna.  Amaridanne mucurettida qaalatun, paca qofa qashotuun woykko qofa qashotu baggaara xeeraa bessiyooba.  Hagaappekka haray hiraagay leemiso gidida ogiyan shiiqana danddayees( Pirojekite 117000y Alemaayo 1978 waabe oottoogaadan)
Hiaaagiyo taarikiya baggaara kasetidi bessiyo xeeraappe denddidi nabbabiyaageeti eeshshaawatu bollan gakkana danddayiya sintta metotubaa, eeshshaawati oottanawu de’iyo oosotubaanne eti gelanawu de’iyo hanotatubaa h.h.m xeelliyaagan lo’’o kafuwa(era) demmoosona.  Hagee qassi nabbabiyaageeti he allaalliyaassi de’iya poluwa woykko wurssetta ayfiya eranawu gita qaaqqay de’anaadan oottees.  Hagaappekka haray bessiya hanotan makkisettidahiraagay, medhdhi xafuwa sinttawu hemettanaadaaninne A buussaykka sittanne puulattidaagaa gidana mala gita maaduwa immees.  Hegaa hananawu bessiyaanne koshshiya taarikiyaanne taarikiya shooqaa kifiliya giddon gujetti gujettidi shiiqees.
Hagaappe kaalliya leemisoy hiraagaabaa loyttidi akeekanawu danddayssiyaagaa.
Leemisuwa 1
“Tekiliyye tana qoncciyan bessoosona.  Taaninne neeni shaafa achchan eqqidabaa misatees.  Shaafaa pinniyo zarphphee tana yashshido gishshawu ne tana pinttanawu yaasa.  Neeni ta mati gakkaydda ceeccaa duuttada tawu immaasa.  Taani he ceecciyo oyqqada xeelliyo wode ceecciya shooshshawu laamettawusu.  Dagammanne beegottaagaas.”
“ Taayilo yaatiin hegaa birshshettay aybee?” 
“Tana’ee aymoy birshshiy izaawudan hanees; lo’’o aymo; shaafi mati de’o.  Neeni tana pinttennan aggoogee… gidikkonne … Tekiliyyee eroosona.  Ceeccay shooshshawu laamettiyoogee… Tekiliyye nena iitabaappe naagona tanawu; naagettiyoogaa koshshees.  Aadhdhida saaminttan aymuwan Aabaateenne Ilifa miyo buddeenay buuqqidaagaa be’aas.  Ta yayyidoogee polettidi ha’’I be’ikkii birshshettana hanosona…”
/ Baalu, 1962.96/
Ha aymo meran shiiqidaagan Abara aayyiya Godattiya Baafanninne abara haasayay, Abara sinttappe metoy gakkanawu de’iyoogaanne A aayyiyookka iitabay gakkanawu de’iyoogaa kasetidi xeeraa bessiya hiraaga.  Hiraagankasetidi malaatettidoogaadan Abari issi maccaasiyo shugguxiyan woridi qasho keetti geliis; A aayyi7yo gdattiya Baafanna barintta na’aa Abara qashuwaappe denddidaagan wolqqaama kayyottidi hayqqidosona. 
Ane gujjidikka ke Adimaas baashshaagger geetettiya medhdhi xaafuwaappe hara leemisuwa be’oos.
Abari amarida wodiyawu I hiillaa gita danddayan naagiiddi gam’’idi A aynne  qoppennan de’ishin, “Ne, ne sunttaaraa  aafuwan gelana danddayaasa!” yaaginne A wuyigeen eqqidosan o aggidi baana hanishin 
A kushiya oyqqadaessaagaasu.  Qaaxxibeenna
I kushee kokkoriyoogee awu siyettees.  Xuman issi shoohuwaappe shoddido mashshaadan I achchati philqqi giidosona.  I ayfeti he xuman sheeshshido biraadan yaanne haanne gondderettiyaageeti awu beettoosona.  Bari melida menttershshata inxxarssan looxigissada; “Ay attumaasinne Luuliito yedhdhidi baana dandayenna!” aagaasu, benittuwa hanenna cenggurssan.
“I bawu ne oonee!”
“Taaddasa Luuliito!”
“Yaatin waano gay?” ginnee  bari kushiya yedissana hanishin minttada oyqqaasu.  I waatidi akeekidaakko erana xaykkonne A coo yeddaagennaagaa I ohettay ayyoo yootiis.  Kessi ekkana giidi zaarettidi malibeenna.  Awu erettennan de’ishin o oyqqidi I hiillaa naagi naagidi duriyoogaa doommiis.
I qaattay A mal’’I mal’’idi … ikko ikko shiiqiddi… cawattiya kushiyan I xeessaa shiiqi shiiqi oyqqiiddi…
/ Baalu, 1992, 41/
Ha odoy, Abarinne Luuliita Gannate uteeliyan duriyo adarashan eti durishin polettida hanotaa bessiyaagaa gidishin, Luuliita, Abari o Olidi baana haniyoode mintta oyqqada A ashshiyo hanotay sinttappe geletti ekettidi de’anawu A oychchanawu de’iyo mino oyshawu xeeraa bessiya hiraaga.
Hagaappe bolla baggaara shiiqida hiraagan taarikiya shiishshiyo hiillaabaa loyttada akeekidogee ammanettees.
Qassi  ane wurssetta gidida hara hiiillaa xeelloos.
6.	Wozanaa gaggiyoogaa/kaqqiyoogaa/
Woznaa gaggiyo hiillay, medhdhi xaafuwa giddon odettiya oosoti, hanotati, karssikarssata gidiin hara allaalletam nabbabiyaageeti, ooni? Ay polanawu de’ii ? waatidi? Nne awude polettanee? Giyo oyshatussi zaaro demmana giiddi taarikiya poluwa gakkanaashin wozanay kaqettidinne yeemottishin nabbabanaadan oottiya taarikiya shiishshiyo hiilla.  Nabbabiyaageeti wurssetta ayfiya bolli gakkanashin eta ayyaanaa minttidinne un’’ettidi oyqqiyo, hegaadankka wurssetta ayfiya eriyo wodekka issi ufayssiya woykko koyyoyiya hulluuquwa medhdhiyo  eeshshay de’ees.  Medhdhi xaasoy wozana gagganaadan oottiya allaalleti ; taarikiya shooqay bessiya hanotan  makkisettiyoogaa, eeshshaawata gakkiya karssi karssati  mino gidiyoogaa , eeshshaawati geliyo hanotatinne poliyo oosoti deretettaa de’uwa tumatettaa loyttidi phoolissiyaageetanne zaaro beetissanawu abbee de’iyoogeeta gididi shiiqiyoogaa.  Hagaappekka haray taarikiya shoogaa giddon aadhdhi aadhdhidi polettiya/shiiqiya/ oosonne qofaa kasetidi xeeraa bessiyoobati(malaatiyoobati) wozanaa gaggiyo ayfe miishshata gididi maaddoosona/ Pirojekite 17000y, Tesfaya 1978, Daynynyaachcha 1977 waabe oottidoogaa).
Kaa;;oya “Nuuzaazee” qantta medhdhi xaafuwan kasetiya sinttatun shiiqidaagaa leemisodan xeelloos.

Leemisuwa
Ha giddon tana keehippe qofissidabay bambbaraasiya yohuwa.  Bambbaraasiya befirddu ta bollaankka shaway bollan gakkidi un’’uwa ubbawu bayratiya gaaso gidida asa.  Intte ammaniin ammanaa na xayiin daro iitabaa tana qofissidosona.  Istta naa’a giin ta karbbayiniya barssada ogiya doommoogaappe guyyiyan ta naatu cenggurssay eta waasoy yeehoy, qassi Shaway woosaynne watiwatoy, ta cenggurssaykka taayyoo guyye simmidi siyetti siyettidid… dumma dumma meray de’iyo wulaatettidanne phooliya maari mankki baynna yohoti , shoraa maaraa xayida misileti ta kahan (qofan) beetti beettidi… istta naa’’a giin ta qofaa aggada simmaas.  Bambbaraasiya Befirddu tumakka  hara asa bolli oosettenna pirddaa ta bollan oottidosona.  Heggee kiittibeenna barintta  pirddaa ta bolli bpirddidosona.  Hagaappe guyyiyan ta bolli ay oottanee.  Be’idetii- ta quliyo ta keexxiyoode sohuwa ta ekkidoy etappe.  Joyro  shufuwa wottada, yaappe haappe gaada dagaido heezzu xeetu biraa sohuwa ekkanaw qanxxaas.  Nu maayettidoy layttan laatamu biraa, etawu qanxxanaassa.  Hachchi  gakkanaashinkka etawu qanxxaydda gam’’aas.  Gidoshin tawu meto gididabay hagaa gidenna.  Issi sha’u bira giya kaaletuwa(wogaa) ta qoppidi heezzu xeetu bira oottido gishshawu, ichchashu  layttappe guyyiyan sohuwawu issi sha’u bira qanxxada tabaa oottana  gaada etawu paramaas.
Tumaappe gikko issi ciishaynne ba koyyido wodiyan qanxxana danddayees.  Eti mati dosada maayettaas gaada paramanaadan oottidosona.  Wogay hegaatto gidennaagaa zaara zaarada odiinkka”Ta biittan (sohuwan) ta koyyidobaa oottana danddayays- koyyana xaykko aggaaga.” Yaagidosona.  Ubba haray inttena maalaalo”Ichchashe usuppunan qanxxana xaykko keetta yeddanawu…” gaada paramaas.  Ichchashe 6y matiis.
/ Mesfin, “Nuuzaazee” daridaagaa 3 4 Projekite 17000 y waabe oottidoogaa
Ha taarikiya oduwan, ayfettiya eeshshaawaa metuwaara nabbabiyaageeti erettettiyo gishshawu, ha wolqqaama metuwa ha eeshshaaway waati xoonanawu de’iishsha? Yaagiya oyshay nabbabiyaageeta qofissees.  Yaatiyo gishshawu wurssetta ayfiya eranawu taarikiya amuwan nabbaboosona.
Bonchchettida tamaaretoo, medhdhi xaafuwa shiishshiyo ayfettiya hiillata bessyaagaadan akeekidaba misatees.  Lo’’o ! kaalliya meeziya yiggiyoobatanne buzao oosuwa oottoogaappe guyyiyan ha shemppuwa kuuyettaa nabbabite.
Meeziya
Hagaappe garssaara shiiqidi meezetiyo oshata akeekan nabbabidi zaaranawu malite
1.	Aadhdhidabaa zaari hassayisso hiillay qoncciyo merata xaafa 
_______________________________________________________________________________________________________________________________________________________________________________________________________________________

2.	Yootetuwan taarikiya shiishshiyo hiilllaassi de’iyo go’’ata qonccissa.
_______________________________________________________________________________________________________________________________________________________________________________________________________________________________________________________________________________________________

3.	Medhdhi xaafuwa giddon nabbabiyaageetu wozana gagganaadan oottanawu maaddiyaabati aybee aybee?_________________________________________________________________________________________________________________________________________________________________________________________________________________________________________________________________________________________

	Yiggiyoobata
Kaallidi shiiqida yohota “ee” giikko koyro saaxiniya giddon/?/ malaataa, “akkay qassi naa’’antto saaxiniya giddon/ ?/ malaata wotta.  Naa’antto saaxiniyan neeni malaataa wottidoogeeti de’ikko eta xeelliya kifiliya wodhdha eqqada be’a.
1.	Yootetay, eeshshaawatu beettiyaanne beettenna woykko cuccumettiyaanne cuccumettenna de’uwa, oosuwa gidiin qofaa, hegaadankka sintta qofaanne koshshaa… h.h.m shiishshiyo koyrottiya hiilla  gidiyoogaa birshshada yootana danddayas.
2.	Aygaa mala yootetuwawukka hjaasayan qonccissiyoonne oosuwan bessiyo sinttati de’iyoogaa naqaashan zemppissada qonccissana danddayays.
3.	Qonccissuwan boojidi(puulattidi) shiiqida taarikee hulluuquwa bochchiyoonne misiliya medhdhiyo wolqqay xoqqa.  Hegeekka aybissakkonne brshshada yootana.
4.	Aygaa mela qonccissoykka taarikiyaaranne eeshshaawatuura keehippe uttida sintta qofay de’iyoogaappe attain doonaa puulayana giyoogaa xalaalawu oosettiyaagaa gidennaagaa naqaashaa shiishshad qonccissana danddayays.
5.	Hiraagay,eeshshaawatu sinttanaa de’uwa tumatettaa malaatanawu go’’iya medhdhi xaafo hiilla gidiyoogaa qonccissana.
6.	Eeshshaawatu kase de’uwaanne oosuwa ehiyoogan, ha’’I taarikiyaara issippe dabboyidi taarikiya shiishshiyo hiillay aadhdhidabaa haasayissiyoogaa gidiyoogaa naqaashan qonccissana danddayays.
7.	Hiraagan bessiyo sinttanaa allaalliyaappe aattidi aadhdhida hassayssiyo hiillan odettiya aadhdhida taarikiya appe aaro hanotan aaho paatettaa immana danddayiyoogaa qonccissana.
8.	Nabbabiyaageetu bollan un’’ettiyaanne ufayssiya hulluuquwa/heennaa/ medhdhiya qofatu, hanotatunne polttiyaabatu geemmi ekkiyo hanotaay beettiyo taarikiya shiishshiyo hiillay, wozanaa gagettay de’iyoogaa gidiyoogaa leemisuwa immada qonccissana.

Buzo oosuwa
Kaalliya oyshata akeekan nabbaba simmada tuma /worddo/gaada gamma zaaruwa imma.
___1. He fintti hafintti yedhdhiya , yaagaa haagaa bochchi bochchi 
ekkiya eeshshaawatu yootetoy bila hayyo hoolliya bessiyaagaadan 
shocana danddayenna.
___2. Xaafanchchaa doonaa danddayaa/era/ bessana giiddi 
alleequwaadan phalqqi phalqqiyaanne shshaadan waaci waacida 
qaalatun shiiqiya qonccissoy yeda medhdhi xaafuwa sintta 
qofaanne hooliya balidaagaa.

___3. Aadhdhidabaa hassayssiyo hiillaa go’’aappe issoynne ayfettiyaagee, 
medhdhi xaafuwa taarikiyawu polettidabawu kafe/zemppo/ 
gidiyoogaa. 
___4. Ay medhdhi xaafo gidduwankka , hiraagay issi allaalliya 
poluwaabawu nabbabiyaageetussi imettiya paafuntta (xeera beso) 
         gaanawu metees.
___5. Wozanaa gaggiyo hiillay, eeshshaawata gakkiyaaba gididee eti 
         gattiyo hohoy kasetidi erettidaagaa gidide erettibeenna taarikiya 
        shooqan oosettees.














SHEMPPUWA KUUSHSHAA
Ay medhdhi xaafuwa de’oy baasettiyoy ufuratun makkisettidinne qashettidi beettiyoogaa.  Hagaa mala mino qaashuwaanne waatta medhdhana danddayissiyaageeti taarikiya shiishshiyo hiillata.  Hagaappe denddidaagan ha shemppuwan ayfe ayfe geetettiya hiillati shiiqidosona.   Hegeetikka; yooteto, qonccisso, zaari/aadhdhidabaa/ hassayaso, hiraaganne wozanaa gagettaa geetettiyaageeta.
























Gilooseriya

??? ??? beni wodiya mootuwa
???  gebiiriya
????? tiyinttiya
???? tiraatiriya(tewuneetiya)
??? guuggiya (qofaa) woykko xeelaa
???? meeziya( gayttiyaabaa)
?????? dere asaa
?????-wozanaa qofaa 
?????  bilaletettiyoogaa
???? wajajjatettaa
????- murtte
??? ??? ????  baraa dichchaa oosanchchaa
??? ???  banttana bayzzidi aqiya macca asata
???- shiishi xaafuwa
?????? ufurata
??? puuli de’iyo ooso
?? taarikiya shooqaa(dembbaa)
??? issi achcha/selle
??? cora achcha(waatta)
??? wodeenniyaagaa, dooddiyaagaa
??? ???? paxa kiyidi 
???? xiiqqottiyoogaa
??? odo
?????giiga(mise) 
??? ???biitta giddoppe kiyiya tumaa
??? 
??? wodiya
??? 
?? gallasaa
??? layttaa
???  wochchiyaagaa(gaxan eqqidi xeelliyaagaa)
??? ??? ???? ????- ubbaa eriyo taarikiya shiishshiyo ginaa
?????- opitaa
?? ???- hayyo hiillla oosuwa
???????- alliqarettees
???? ???- corabaa issi kutti bayzziyoogaa
?????  - suuppabaa bayzziyoogaa
???????- shochcha zal’’iya
???- xonggolliyaagaa
???- taarikiyaagee(taarikiya shiishshiyaagee)
????- babbiya, hirggiya
????- naacanchcha
????- diriiphaa
?? ???- bila oosuwa
????? ????-biittaaa duretu ayso wogaa
???????- geena birshshettaa
??? ??? ???? ????? ??? ???? ???? ??? ????- asan asay dees, 
					ashuwan paashshay dees
????- makkisuwa
????    ..


Tumay mootettidi Geddissees
Tumay moorettidi geddisses; minnin minttenna.  Ixxidi garssara aattees; zaari daor goobanne gutaran yaynettiya mino asa;  woykkuwaaranne woyganddiyaara diya asa; asa metoy asa namisay babaadan siyettiyo asa.  Ubba wode A kiise dooya.
Assi gawaykka daro geeshsha; hasayay lilo; zaari ba aawa gulbbatan baxalla.  Xoossi giikko lo’o maccaasa ekkada cora naata yelana giyo amoy daro;  issi galla I giyaappe so dafiiddi de’ishin issi ginddiyaara  synkkuruutuwa milatiya ziizziyaara tole pali’aaniya hatta xuggaa ba’ada parsso gosiya goochchada biyaaro demmidi dagamay bollaa woraajjidoogee guyye xeelliyo wode na’ee sinttay awa ayfiya milatees,  Michcho saroo? Co’’u. Tana ne ishshaa xoossa gishshawu saro gaada barkki?  Ebeli manna geennan baaro horddofawusu.  Hachchi hayqqanaappe attin taappe attakka giidi  sheniya mirqqidi woxxishin babbanttaa ollan gedee gelin iraa gidi aggiis.  Hegeekka awu aynne milatena. Ha kaalliiddi yiido naiya kunddettaappe denddanaashin balla ogee diyagaara baychchaasu; sa’ay lem’’ilem’ees; hana’iya sinttaappe geemmido zaari shabbirettees.  Sa’ay hilahe gidanaashin na’ay bolla ogiyan bichchaariiddi gam’’idi woykko O be’ennan aggarkkinaa’ hgayqqanappe attin ha na’iyo demmennan aggikke giidi soo simmiis.
Ha na’iyo geeddiiddi geeddiiddi naa’’u aginappe guyyiyaan demmidi ufayssan cawattidaagee hachchi sheniya worada haasayissana giidi genccidi saroo michchoo? Nena gays co’’u.  Hachchi ta hayqqin ba giidi tookkidi hashiyan wottidi issi kushiyaan doonaa baridi woxxishi cora giyaa zatay kum’’u gin wozanaa bayyinne eqqiigiis.
Ha asaa be’ida na’iya waasuwa shoddin deree gakkin olinne woxxiigiis; waasoy olay eqqin guyyee guyyiyaawu giya waasoy leeliis; deriya xoonidi biidaagaa xundduqiya agunttay oyqqine tollu ootti aggiis yedaa ba’’iiddi biida qalaxee/bade gaddabbi oottin batibatin woossin ixxinne qasho keettaa efiyoorin wontta dere yaynniyo gutaran bonchchettiya zaari hayttaa luyshayidi wombbaraa/daanna sintti shiiqidaagee adussa wodiya qashettiyo maachchaa siyidi hayttay hashiya gakkin geeddi giidi garssaara luuxxidi tumaa mooridi, maataa naaqqidi ba amuwaa bashshidi hallittay oggin hanniira aadhdharkkina giis.
Oosoy Hagan De’ees
Sa’ay lem’’I lem’’ees; omarssa miizzay geliyo wode, galla namisan shullidi pe’ida naati duuxa irppaniyan heezzay issippe maracciya xaaxidi zin’’idosona.  Aayyiya saluwaagaa sa’aaga qoppaydda pengge xaden de’iya inddan uttada siluwa tigawusu.  Hay waano! Maracciya miiddi pe’ida naata…La tawu qoppin kehiyabay ixxi? Gaada qofaa sheekkidaashihn, bollotiya kiyye qoridooga keeshiyara lanqqekada dakkotia zookkoy sitti oottennaagaa issi kushiyan guufiya oyqqada soo geliyo wode keettay xuma, naati xiskko gidin daafura gidin erettenna ubbay co’’u .  Tana aynne go’ennaro woriyooga aggidi…waano Xoossawu tuma…ta naati Xoossi giikko tamaaridi ha metuwa ha namisa hayseyiyo wode wontto.  Ha  hiiyesatettay ba aawa qanxxo, yaagada barkka de’uwara palamettishin cenggurssa mala siyada oonee? Giyowode na’aa keettayiy.  Gujee nenee? Ta soo geloosappekka ha inddan uttadii? Aaye ana iitaba giidanaasha? Chii aynne…ha’’I ha naati ay midi aqanee? Neeni wontta qamma yeekkinnaata ooni tamaarissanee? Ooni mizane? Hegeenne tawu ayssee ba naatettan koyyikko gela meekkee! Akkay  ubba atto…bolloteessi wottin denttin kirqqi – naatu aayyiya wontta intte tana woriyooga aggidi giyoy aybee?  Ooso koyyana beennee olaa biideeyye” gaada cilli gaada haasayin hay tuma gidi erennee tamu metoy namisay piillanttiya oyqqiis; aayyiyakka, gidin machchiya naati ha ooso koshshawu biidaagee miishshaa xiiridi yin hiyyeesatetti nu shayappe kichchana giidi cuuchchaa moogidi naagoosona.  Yelida aayee uloy ubba wode kokkorees, yeekkees;  Issi galla enqqeleela bilahiyan Karen xeesees.  Ha ! la aybee saro gidenneeyye? Hay ay siyana attidanaashsha, baa! Tanay hayqqichchin yeehuwa oyqqana yiida asaa, aayeessi wozanay tippi! Kariya dooyiyo wode na’aa laggiya, laa Dulaa neeni penggiya qoxxin haakko…aybee saro gidennee? Lo’’o  Xoossaa wolqqan taani, intte na’ay ooso koyyyana biidoogaa kasenne dosabeykke.  Ha’’I I yiyo ogiya medhdhiyaakko gaada, aayyiya hay tanawu I bawu shemppoora paxa daaneeshsha? Duli, dees,, metenna tani silkkiya shocikkonne A demmiyo ogiya injjeyana, ginne Duli bi aggiis.  Keettayiyaanne naati I yiini keexxanawu; kalli maanawu, naayanawy ayssee iraa shaaraa qashamiiddi naaguwa doommidosona.  Aaye qofay shemppoora paxa yiin be’anaagaa, aayyiyaakka issitoo issitoo ha guyye dere biida naati miishshaa xiiridi yiyoogaadan ikka kushe genttennan yeenna giyoogaa qoppawusu.
Naagishi oyddu  aginay aadhdhiis, Issitoo issi galla aayyiyo wooma saahoy denddidaagee daganttidi woruwawu shushshiis.  Aayiya na’aa ayfiya be’anawu yeemottaydda be’ennan hayqqiyoogee shooro ubbaa wozanaa menttiis; gashee wolqqaamiis, aayyiya zaara zaarada ta na’aa bessite; giyoorippe hari baawa; harggee cammiis; na’aa keettaayiya metoy wottin denttin I garddaappe dariyoogaa be’ada xayo malaa qaaqqatawuswu: naati namisan qohettidaageeti sinttaara xaphuwa essidi wopposona.  Eti laalettidaba milatoosona, koshsha xallan layttaa wurssida Duli na’aa demmidi ekkidi yiyoode biittay sa’ay sakkani uttiis; ooso koshshawu biida na’ay ekkidi yiidoy miishsha gidennan asan gayttanawu koyibeenna; hagaa keena wodiya gam’’ada mela kushe yiida taani woygada ta aayeera, ta machcheeranne ta naatun gaytto giidi woyiganddee oyqqin sa’aa xeelliiddi uttiis; I guyye dere biyo wode A mala hiyyeessay I yiyo wode shicci uttidaagaa xeellees; zaarettidi zoriiddinne odiiddi ammanttidi aayeekko efiyoode aayyiya aynne erukku, Duli godee, godattee.. intte na’ay yiis; Giyoorijn heezzu giya muumiya gorddettida doonay dooyettin ta na’awu gannee pirtiki gaasu; shiiqida asaykka na’aa hanqqettidi nena asa biitti ooso koshshawu efiyaabi aybee? Ne laggee hagan shuychchay/qabalee /immiyo tal’’iya ekkidi zal’’idi qantta wodiyan daro miishshaa haariis.  Palaha wodiya woxxidi goyyidi ba naata ba keettaa danddayidi de’eees; nena betiya aybee efiiday, aybee? Giidi cima asay hanqqettin taani oosuwa koyyana baas.  Tawu hagan oosoy xayin, gees.  Biittaa bolli xinqquwan qaaciidi Duli happi oottidaagee neessi wozani xayiisippe attin oosoy xayibeenna.  Oosoy hagan de’ees yaagin xoqqu giidi Dula xeelli simmidaage Dulaa tumaa gaasasho; neeni heede zorin ixxada xooda ba’adasa. Simi haniichchiis,”hachchi wozanay zine wozanaa karees” giida.  Duli zaarettidi hachchikka gam’ibenna;  oosoy hagan bessiis; issippee oottana; issippe goyyaa; issippe zali’’’ana.  Kase odishin ixxada biidoogee zine mooroy neessi gelidoogee lo’’o mooruwaappe tamareettees; aykkobaa, ne so asaa maarotaa oychcha neessi aayyiyonne Xoossi maaro giidi doonaappe wurssennan eta sinttan kunddidi, tana maarite giidi, maarotaa ekkiis.
Hegaappe simmidi laytta wode gamm’idi woni A betiyawu efida namisaa metuwa xoonidi de’iiddi minni oottidi zal’’idi goyyidi minnidi baappe palahin bayzzidi medhiya haaridi layttan layttan ba kawuwaappe woytuwa ekkiya mino asa gidiis.
Beni galla namisan shullida naatikka ha’’I gakkidi timirttiyan qolchchidi xoqqasaa gakkidosna; aayyiyakka hayiquwappe paxada zaara yelagada maattan oyssan kaa’awusu.  Keettayiya aara lagge daafurada aquwa kessidaara beni metuwa qoppada metoy lo’’o taamaarissees, gaada metuwakka galatawusu.  Minni oottikko, goyyikko metoy merinawu deenna.
?????????
1.	???????????????? 17??????????????????????????
2.	..            ..         …                     ..                     ..         ..            ???
3.	?????????????????????
