Wolaytta Sooddo Yunbburshshiyan
Peeshsha Saynisiyanne Asumma Kolloojiyan
Wolaytta Doonaanne Doona-Bilaa Luxetta Macaraa
Hayyo Bilaa
Gifaataa, 2008
Wolaytta Sooddo
Geluwa
Ha korssee wolayttatto doonaa asttamaareti dumma dumma haasayettida hayyo xaafo bila qommotuura erettanaadan oottes. Harinne haraashin koyro xekkantamaarissiya asttamaareti tamaaretussi eta deretettaa wogaa, meeziyaanne biittaappe dolida eraa akeekissanawu hayyo xaafo bilay gita beeraa kaa'ees.
Ha moojuulee oyddu shemppuwan shaahettidi koyro shemppoy haasayettida hayyo xaafo bilaanne Abirshshetta, eeshshaa, haasaya bilatanne ziba haasayata qonccissees. Naa"antto shemppoy haasayettida hayyo xaafo bilaa go"aa qonccissees. Heezzantto shemppuwan qassi haasayettida hayyo xaafo bilaa qommoti shiiqidosona. Hegaadankka oyddantto shemppuwan haasayettida hayyo xaafo bilaa shiishoynne laalettay qoncciis. Ha oyddu shemppotunkka dumma dumma meeziya oyshati gelidosona.
Ha korssee qassikka dumma dumma haasayettida hayyo xaafo bila qommotun leemisuawu leemiso haasayatun, gereessan, dumma dumma qommo yettatun, h.h. milatiyaageetun wudees. Ha korssee zaaridikka tamaareti dumma dumma haasyettida hayyo xaafo bilata deretettaa wogaanne geluwa woykko awudiya maaran deretettaa giddoppe shiishshiyoogaaninne laaliyoogan (analayzing) qassikka issoy issuwaagaara geeddarissi xeelliyoogan darobaa oottiyoogee naagettees. Tamaareta gidinkka asttamaariyantti (rentti) haasayettida hayyo xaafo bilaa qommotun de'iya eraa keenaa qosennan qoncciya kessi bessiyoogeekka darin naagettees.
   Korssiya sintta qofata
Ha korssiya wurssettan tamaareti:
?	Haasayettida hayyo xaafo bilaa aybatettaa birshshananne tamaaro tamaarisso oosuwan eti immiyo haggaazaa qonccissana.
?	Haasayettida hayyo xaafo bilaa go"aa yootana.
?	Haasyettida hayyo xaafo bilaaninne hankko timirtte qommotun de'iya gaytotettaa yiggana.
?	Wolayttatto haasayettida hayyo xaafo bilan pilggetta oosuwa oottanawu baaso era demmana.
?	Ichchshanttappe biidi hosppuntta kifiliya gakkanaashin tamaarissanawu haasayettida hayyo xaafo bilaa dummayidi go'ettana.
?	Ziba haasayaanne bila haasayaa shaakkidi erana.
   Koyro Shemppuwa
1. Wolaytta Haasayettida Hayyu Xaafo Bilaa
Geluwa
Dumma dumma hayyo xaafo bilaa qommotuppe issoy haasayettida hayyo xaafo bilaa.Heagaa gishshawu ha shemppuwan hayyo xaafo bila macaratuppe issuwa gidiya haasayettida hayyo xaafo bilaa timirttee imettees
Ha koyro shemppuwan haasayettida hayyo xaafo bilay ba garssan oyqqido sima huuphe yohoti de'oosona. Hegeetikka aybee giikko haasayettida hayyo xaafo bilaa aybatetta, haasayettida hayyu xaafo bilaa eeshshata h. h. m
Hegaa gishshawu bonchchettida tamaaretoo intteppe naagettiya ubbabaa oottidi haasayettida hayyo xaafo bilaa aahuwan dichchanawu baaxetite. Hegaa giyoogee intte eriyoobaanne qassikka intteppe bollatiyaabataa wolaytta kayma woykko cima asata (aawatanne aayota) oychchidikka gidin dumma dumma maxaafata nabbaabidi bessiyaanne tumu naqaashaa shiishshanawu intte bagga beeraa kaa"ana bessees.
Ha shemppuwa sintta qofata
Ha shemppuwa wurssettan tamaareti:-
?	Haasayettida hayyo xaafo bila giyoobi aybakko paattidi qonccissana.
?	Haasayettida hayyo xaafo bilaa go"aa birshshidi yootoosona.
?	Haasayettida hayyo xaafo bilaaninne xaafettida hayyo xaafo bilaa giddon deliya dummatetta paattidi yootoosona.
?	Wolaytta biitta (deriya) haasayettida hayyo xaafo bilata shiishshoosona.
?	Haasayettida hayyo xaafo bilay aadhdhiyo ogeta yootana.
?	Ziba haasayanne bila haasayaa shaakkidi erana.

1.1. Wolaytta haasayettida hayyo xaafo bilaa aybatettaa
Koyro meeziya
Kaallidi imettida oyshata citan tobbi simmidi issuwawu issuwawu zaaruwa immite.
1.	Haasayettida hayyo xaafo bilaa giyoogee woygiyoogee eteetii?
_______________________________________________________________________________________________________________________________________________________________________________________________________________________________________
2. Issi derettettaa asaa haasayettida hayyo xaafo bilaa xanna'iyoogawu ayba goay deii?
_______________________________________________________________________________________________________________________________________________________________________________________________________________________________________

2.	Haasayettida hayyo xaafo bilay mernaabaa giyoogee woygiyoogee?
_______________________________________________________________________________________________________________________________________________________________________________________________________________________________________
3.	Haasayettida hayyo xaafo bilaa xaafettida hayyo xaafo bilaappe dummayiyaaeeshshay aybee ereetii?
__________________________________________________________________________________________________________________________________________________________
4.	Haasayettida hayyo xaafo bilay yeletaappe yeletawu ay meran aadhdhii?
__________________________________________________________________________________________________________________________________________________________________________________________________________________________________________
Haasayettida hayyo xaafo bilaa qonccissanaappe kasetidi ane aawu alo (pokilooriya) xaphon xanna’ettiya oyddu allaalleta denttidi be'oos.Aawu aloy(Pokilooree) ba garssan haasayettida hayyo xaafo bilaa, biittaa woykko deretettaa meeziyanne buquratu woykko miishshatu wogaa oyqqees .
Biittaa (deretettaa) bila (hiilla) eratu xinaatee ba garssan (xaphon) biitta woykko deretettaa muzunqqaa, deretettaa durssaa, deretettaa diraamaanne xanna'iyo dumma eran loohettiyoonne xanna'ettiya yohota woykko allaaleta oyqqees.
Deretettaa meeziya: - Deretettaa meeziya xinaatiya xaphon oyddu gita allaalleti de"oosona.Hegeetikka:-
?	Biittaa xaliya (Baahilaanne kaayyo xaleta), allaxxiyoobatanne kaassata.
?	Bonchcho baalaa bonchchettan sooni, heeran, woosa keettan, harasankka polettiya polotun yeletan, qaxxaran, bullachchan, hayquwaaninne hegeeta milatiya polotu giddon hanettiyaabata gujji oyqqees.

?	Deretettaa woykko biittaa ammanuwa, (leemisuwawu ushachcha woykko haddirssa miyyiyan denddiyoogaa, kushiya qaatissiyoogaa, yeemuwawu waasuwa, ayfee woykko deemoy kokkooriyoogaa, kanay bocciyoogaanne h.h.m. immiya birshshettaa xeellees.
Buquraa (woykko miishshaa) wogati- Issi deretettaa oonatetta qonccissiya kushe oosuwa, dumma dumma misileta, biittaa woykko deretetta kattaa katettaa, harppaa dattaa, muleera kushiyan boshettiyaabatanne ayfiyan beettiya buqura yohota ubbaa xeellees. Hegaa gishshawu issi deretettaa garssan beettiya dumma dumma layttatun (wodetun) oosuwawu haggaazettiya miishshadan deretettay go’ettiyo buqura aqoti (duretati), eti oosettido bila erati woykko bila hiillati, cinccatettay, oosettay haraatikka buqura (miishsha) wogaa xaphon xanna"ettiya allaalleta (piqaada, 1991, 11-15)
Haasayettida hayyo xaafo bilay qassi ba xaphon deretettay ba qaalaa baggaara medhdhiyo hayseta, haasayettida taarikiya (legend), qaalan danttido danttota, shochchata, leemiso haasayata, qan"isheta, xooringgetanne heegeeta milatiyaageeta gidiyoogaa eranchchati yootoosona. Hageeti dumma dumma detetettatu lanqqiyan mayzze ma"eppe (benippe) doommidi de'iyaanne  hachchikka de'iyaageeta. Sinttanawukka de'iyoogaadan siree baawa.
Qommon denttido allaalletuppe (yohotuppe) hara gujo naachchati, godaa bollan xaafettida xuufeti, duupuwa bollan xaafettida xuufeti, biirotun,soon, timirtte keettattun, sheeshsha keettatun---- dumma dumma sunttati haratikka haasayettida hayyo xaafo bilaa xaphon gidiyoogaa (Feqaadu, 1991) qonccissees.
Harabaykka qassi haasayettida hayyo xaafo bilaanne xaafettida hayyo xaafo bila kochchadan qonccissiyo hanotay de'ees. Hayyo xaafo bilaa xaafettida hayyo xaafo bilaanne yootettida hayyo xaafo bilaa giidi shaakkettees.Xaafettida hayyo xaafo bilaa giyoogee A kahay xuufiyan ciirettidi beettidabaa xeelliyaagaa gidishin yootettida woykko haashayettida hayyo xaafo bilay qassi qaalan woykko haasayan beettiya giyoogeekka A giddo kahay haasayan woykko qaalan gidiyo deretettaa aquwa (duretaa) xeellees.

Hayyo xaafo bilaa naa"an shaakkidi giyoogeekka xaafettida hayo xaafo bilaanne xaafetibeenna hayyo xaafo bilaa (haasayettida hayyo xaafo bilaa woykko qaalan haasayettidabaa) giidi qonccisiyo wodekka gidin haasayettida hayyo xaafo bilaa aawu alo (pokilooriya) xaphon xanna'ettiya bayra allaalleti issoy issoy shiiqiyo wode, haasayettida hayyo xaafo bilaa xaphon denddiya allalletun woykko paatettiya yohotu bollan dummatetti beettenna.
Haasayettida hayyo xaafo bilaaninne xaafettida hayyo xaafo bilaa garssan baaso woykko kane dummatettay baynnaagaa daro eranchchati qonccissoosona. Eta giddon beettiya dummatetta giyoogeekka koyroy garssa kahay haasayan woykko qaalan gidido qaalaawa woykko haasayaawa gidishin, haray qassi garssa kahay xuufiyan gidio xuufiyaawa gidiyoogaa. Hegaappe haray naa"aykka kaha garssappe medhdhiyooba.
Haasayettida hayyo xaafo bilaa gidinkka xaafettida hayyo xaafo bilay koolettiyoogaa gidinkka shiiqiyoy qaala baggara gidees. Qassikka naa"aykka asay ba qofaa qonccissiyo ogeta. Shiiqettaa ogee, eeshshaynne quxarotu waattay de'iyoogeeta.
Ha benippe doommidi hanno gattida wolaytta buqurati xaafetti uttennaba gidikkokka wolaytta deretettaassi oonatettaa qonccisiyaabata, eta issippetettaa duussaa doomettata, eta mottaa (environment) akeekissiyaaba, eta oorattabaa medhdhiyo,eta bessiyoonne likkiyooba gidiyo gishshawu xaafettida hayyo xaafo biladan xaafetti ohettees. Xaafettida hayyo xaafo bilaa gidikkonne A denddoy gidin A haggaazay I kiyidonne awu matattiya asaassa gidiyo gishshawu dummatettay qommoora qonccissidoogaadan xaafetti uttiyoogaanne xaafettennaagaa giddon de'iya dummatettaa. Eti pulttidosaynne eta oosoy naa"atuugeekka asumma gidiyo gishshawu hayyo xaafo bilata.
Haasayettida hayyo xaafo bilay haasayiyoogan, woykko yexxiyoogan, dumma dumma gaasotun merettiyabatuuninne sohotun oosuwan pee'iya haasayan merettiyaaba gididi issi issippe de'iya asaa wogaanne meeziya qassikka taarikiya aattiyoonne dumma dumma ooratta merettiyaabatanne asaa naa de'uwan gayttiyaabata qonccissiyo hayyo era (bila). Ha hayyo eray issipetettan de'iya asay adussa taarikiyan shiishshi wottidonne shiishshiyo buquraa gidiyoogaappe bollaa bantta kaha gishahawu giidi qaaxxiyo gaasuwan merettiya bantta heeraanne meretaara de'iya baaxiyanmerettiyaa cora asaara gayttiyabatunne he gayttidabata zaarettidi bessiyaaba. Ha qaala hayyo eray ubbakka pitaliyan xaafidi go'ettenna biittaa asaassi eta oonatetta qonccissdinne oorattabaa meruwa, muleerakka alamiya xeeluwa shiishshidi kaalliya yeletawu aattiyoogan I kaa'iyo beeray xoqqa AsfaaZerhuna (1992:20)

Mantta Asfaa Zerihuuni qommon qonccissidoogaadan wolaytta asaykka bar qofaa pitaliyan xaafidi aattanaappe kase kaniyaappe doommidi bari wogaabaa, issipetettaa duussaabaa, bari oonatettaa, aybatettaa, haysiyan haasayayyeehuwan, yettan, oosettiyaaban, leemisiyooban, h.h. milatiyaabatun kaniyaappe yiidi ooratta yeletaa gakkanawu haasayettida hayyo xaafo bilan go'ettidi aattiiddi gam"iis, sinttanawukka aattiiddi de"ees.
Haasayettida hayyo xaafo bilay yeletaappe yeletawu aadhdhiiddi coo bawu malatidaadan gidennan keeha iitaappe, ooratta merettidaba. Meezee/aazee oottidobaappe dummayidi zorenne qanggettay wogaa naagidi, yettaynne yeehoy hanotatuura waaxettidi ayyaana meezeenne ashuwawu go"ettiyo buquray wogaara ohettidi yeletawu aadhdhees. Ooratta yeletay kaniyaappe ma"iyaappe doommidi yiidaagaa  ha yiidoogaadan gidennan ha"i eti de'yo wogetaara /tekinooloojiyaa dichchaara  ekkidi/sheerettidi ikka baagaamedhdhidi bana kaalliya yeletawu aattes woykko pinttees. Hegaa gishshaassa haasayettida hayyo xaafo bilay deretettaabaanne aawatuppe laatettiya buqura geetettidoy.
Haasayettida hayyo xaafo bilay dere buquraappe attin issi asaba gidenna. Hegaa giyoogee haasayettida hayyo xaafo bilaa koyro medhdhayikka asa woykko he dere asaa go’ettiyaykka he dereasa gidiyo gishshaassa.
Haasayettida hayyo xaafo bilay qaalan merettiyaaba. Hegeekka haasayettida hayyo xaafo bilay qaalan merettiyaanne qaalan shiiqiya era gidiyoogaa bessees.Issi deretettaawogaanne meeziya, taarikiya laatissiyoonne aattiyomiishsha. Gaasoykka haasayettida hayyo xaafo bilay baahilaanne wogaa, taarikiya haratakka laatissiyoonne /laatadan takissiyoonne kaalliya yeletawu pinttiyoogee danddayettees. Dumma dumma hanidabatann edumma dumma de’o merata hegaadankka.
Haasayettida hayyo xaafo bilay hiilla era woykko bila era. Haasayettida hayyo xaafo bilay bila era giishiin haasyettida hayyo xaafo bilay ciiridi woykko pooxidi moliyoobatun, misiliyaaranne muuzunqqara gididi bila woykko hiilla era xaphon uttiya garssa kahaappe gidiya eta ooso gidiyoogaa bessanaassa. Bila eratettanqassi puulay de'iyo, wozanaa haariyaanne kahaa omooddiyaagaa gidiyoogaa.
Haasayettida hayyo xaafo bilay qassikka detetettaa asay de'ana de'uwaassi /bantta kahaassi giidi oottiyo qaattatuuninne cengguriyoogan merettiyaanneeta qonccissiya bila era.

Haasayettida hayyo xaafo bilay asay bantta huuphessinne haratussi qassikka alamiyawu de'iya hayyotunne de’o ootta pilggetta qonccisiyooba.
1.2. Haasayettida hayyo xaafo bilay pulttiyoosaa
haasayettida hayyo xaafo bilawu pulttoy deretettaa asaa. Yaatiyo gishshawu haasayettida hayyo xaafo bilay deretettaa asaappe duuqettiyaaba giyoogaa. Haattaadan otuwaappe duuqettiyaagaa gidana xayikkonne. Zerihuna, 1991 giyoogaatto, haasayettida hayyo xaafo bilay deretettaa asaappe dumma dumma gayttiyaabatun beettees. Qassikka duuqettees. Haasayettida hayyo xaafo bilay dumma dumma deretettatu hachchi hachchi (gallassa gallassa) qaattatuuninne bantta de'uwa garssan merettiyaanne hanettiya dumma dumma cenggurettaappe denddidaagan merettees woykko yelettees.
Gujjidikka deretettay dumma dumma mereta yohotuura oottiyo baaxetun, cenggurettatun, qaattatun, dumma dumma wolqqatuura oottiyo olatun, gallassa gallassa qaattan merettiya dumma dumma deretetta dom"ettatun haratunkka haasayettida hayyo xaafo bilay merettees. Qassikka asa na’i  mereta meratussi woykko qottatussi de'iya xaaxi waaxido xeelaynne qassikka xeelaa qonccissanawunne de’o hanotaa woppissanawu oottiyo dumma dumma baaxetu gaasuwan haasyettida hayyo xaafo bilay merettidi oosuwa bollan pee'ana danddayees.
Meeziya Naa"a
Kaallidi imettida oyshata citan tobbidi zaarite.
1.	haasayettida hayyo xaafo bilay xaafettida hayyo xaafo bilaappe aybin dummatii?
__________________________________________________________________________________________________________________________________________________________________________________________________________________________________________
2.	Haasayettida hayyo xaafobilaa eeshshatuppe bayrattiyaageeti awugeetee?
____________________________________________________________________________________________________________________________________________________________
Haasayettida- hayyo xaafo bilaa eeshshati aybee aybee?
________________________________________________________________________________________________________________________________________________________________________________________________________________________________________________________________________________________________________________________

Haasayettida hayyo xaafo bilay issippe de'iya asaa de'uwaa waati qonccissii?
__________________________________________________________________________________________________________________________________________________________________________________________________________________________________________ 
Haasayettida hayyo xaafo bilaynne xaafettida hayyo xaafo bilay issippe koxxiyo eeshshati de'oosona. Hegaa gishshawu naa"aykka hayyo xaafo bilaa macarata giyoogaa. Gidoppe attin eti dummattiyo esshshatikka etawu de'ees.
Ane kaalliya haasayettida hayyo xaafo bilaa eeshshata be’oos.
1.3.	Wolaytta haasayettida hayyo- xaafo bilaa eeshshata
1. Haasayettida hayyo xaafo bilawu A buzo xaafanchchi baawa (erettenna)
Qommon haasaayettida hayyo xaafo bilaa pulttuwa giyaagan be'idoogaadan  haasayettida hayyo xaafo bilaa pulttoy deretettaa asa gidiyoogee qonccettiis. Haasayettida hayyo xaafo bilaassi A buzo xaafanchchi baawa.Buzo xaafanchchay baynnaagaa gidiyo gishshawu haasayettida hayyo xaafo bilaa xaafanchchay woykko pulttissidaagee oonakk oeranwu danddayettenna.
Dumma dumma deretettan gayttidabatun hayseyettiya hayseyeta ekkidi xaafanchchay ekela woykko issi izaawa gaanawu danddayettenna.  I oonakko ha haysiya koyro wode medhdhidaagee, hayseyidaagee, haasayidaagee woykko yootidaagee erana woykko issi izaawa gaanawu hanenna. 
Gaasoykka haysiya gidinkka hara haasayettida hayyo xaafo bilaa sheeshshatussi merettaynne poloy kotta gidiyo gishshaassa. Hegaa gidido gishshatawu hegaa baggan asatussi dumma wuday imettishin  beettenna. Ay haasayettida hayyo xaafo bilaa sheeshshaassi gidinkka aqotettay woykko buquratettay haasayettida hayyo xaafo bilay beettiyo woykko pulttiyo deretettaa asaa. Hegaa gidiyo gishshawu issi haasayettida hayyo xaafo bilaa qommuwa shaakkidi be'ikko koyro wode A medhdhida asi sunttan dummatidi erettana danddayenna.
Tumukka dumma dumma deretettan gayttidabatun issi haasayettida hayyo xaafo bilaa qommoy haasayettishin woykko yexettishin siyida asi hegaa haasayishin, hayseyishin woykko yexxishin siyido haysiyaa woykko wogaa yettaa akeekkiyoogaa keenaa ba doonaaninne shiishshettan haratussi simmidi yootana (haasayana) hayseyananne, yexxana danddayees. Hagaadan oottidikka qassi he deretettaa yaray he hayseyido woykko aattido haasayettida hayyo xaafo bilaa qommuwawu ha'issi keettaawa geelladan gidana danddayees. Gidoppe attin adussa wodiyawu keettaawa gididi sinttawu baana danddayenna.  Haasayettida hayyo xaafo bilay deretettaa  woykko dere asaa aqo woykko dureta  giyoogeekka hegaassa.Deretettaa wogaa garssan de'iya asi ooninne (deretettaa yara gidiya ooninne) hayseyiyo woykko yexxiyo abbee woykko eray de'iyoogaa gidikko hayseyiyoogaappe A diggiyaa yohoy de'enna.
Kase giidi kanttoogaadan haasayettida hayyo xaafo bilaa wogaa giddon de'iya asi ooninne goettana danddayiyoogaa akeekida. Haasayettida hayyo xaafo bilay kotta aqo woykko dureta gidiyoogaakka hegaadan. Gidoppe attin hagaa ha deretettaa aquwa asay issipe citan gidinkka buzuwan go'ettana danddayoosona. Gidikkonne issi haasayettida hayyo xaafo bilaa qommuwawu issi barkka xaafida xaafanchchaa dummayid eranwqu danddayettenna giikkonne kase de'iya wodetun /isi wodiyan/ deretettaa giddon issibaamedhdhiyoo abbee de'iyo izaawu medhdhidi go'ettidobaa malana danddayettees. He izaawu bila eratettan mero kusheekka haasayettida hayyo xaafo bilaa bollan beettiyoogaa akeekana danddayettees. Gaasoykka izaawu haraatussi aattiyo wodiyan kase eti siyidoogaa bollanqiiba laamiya oottana dandayees. Ba buzo meruwaakka gujjanakka danddayees.
Haasayettida hayyo xaafo bilaa buzo xaafanchchaa woykko xaafiya eranawu danddayettennaagee qonccettiis. Buzo xaafanchhay erettennappe attin dumma dumma haasayettida hayyo xaafo bilaa qommoti shiiqiyo wode leemisuwawu danttuwa gidikko dattuwa danttidaagaa beeray de'ees. Haysiya gidikkokka haysiya yootidaagaabeeray de'ees .
Xaaxi waaxin issi issi hasayettida hayyo xaafo bilaa qommoy shiiqiyowode he bila era oosuwa oottida asatu beeray wudettana bessees giyoogaa. Gaasoykka bila era oosuwa poliyaageeti haasayettida hayyo xaafo bilaa shiishshiyo wode bantta huuphe bila eraa meretta go'ettidi bantta halchchuwa hoolliya gatissana danddayiya bessiya qaalata dooroosona. Deretettaa yara gidiyoogaadankka deretettaa wogaappe eti eriyo allaalliya woykko bantta dagayido meeziya go'ettidi haasayettida hayyo xaafo bilaa ezggiyaageetussi woykko xeelliyaageetussi shiishshoosona, xaafidikka shiishshana danddayoosona.
2.	Qaalan aadhdhiyaaba
Haasayettida hayyo xaafo bilay qaalan yootettiyaaba. Doonan woykko qaalan aadhdhiyaaba gidiyoogankka yeletaappe yeletawu aadhdhiyoy woykko pinniyoy qaalaana (haasayaana). A kahay qaalaana gidiyoogan. Haasayettida hayyo xaafo bilawu kahay qaalaana giishshin, xuufe meran maxaafan attamettidi gidennan wodiyaappe wodiyawu, yeletaappe yeletawu pinniyoy woykko aadhdhiyoy (qaalan yootiyoogan, hayseyiyoogan, yexxiyoogan---- haraatunkka) gidiyoogaa bessanaassa.
Haasayettida hayyo xaafo bilay yeletaappe yeletawu aadhdhiyoy qaalaana giishin haasayettida hayyo xaafo bilay xaafettena giyoogaa gidennaagaa akkeekana bessees. Haasayettida hayyo xaafo bilay ba eeshshan haasayan/ qaalan yootettiyaagaa gidiyogishshawu dariya bagga qaalan shiiqoppe attin dumma dumma haasayettida hayyo xaafo bila qommota shiishshidi maxaafa meran shiishshana danddayettees.
Hagaa mala hanotan shiiqiyoogee qassi dumma dumma barkka (buzo) bila era oosuwa oottiyaageetu woykko shiishshiyaageetu baggaara yiyaa “laamiya” quuxxikkonne denttana (reducing) danddayees. Gidoppe attin (zerihuuna, 1996) qonccissiyoogaadan haasayettida hayyo xaafo bilay kumetta kahaa demmiyoy worqqata bolli uttidi gidenna. Hegaappe aaruwan bila era sabaa qumaayioy qassikka hashttiyaageetu wozanaa bochchidi hoolliya shociyoy eta sinttan bilan oottiina.
Haasayettida hayyo xaafo bilay qaalan aadhdhiyaagaa gidiyo gishshawu dumma dumma buzo he bila oosuwa oottiya izaawati dooriyoonne go’ettiyo qaalati guutta gidikkonne dummatoosona. Gaasoykka buzo bila era oosuwa poliya asatu era abbee dumma. Bantta kahaassi gaaso gidoosona giidi maliyo woykko qoppiyo yohota bantta shiishshettaaninne puulatettan shiishshoosona giyoogaa. Haasayan woykko qaalan yeletaappe yeletawu aadhdhiyaabati leemisuwawaassi haysiya, leemiso haasayaa, zuge haasayaa, greessa, zilaasaa, yettaa---- h.h.m. Hageetuppe leemisuwaassi danttuwan aadhdhiyaageeti.
?	Zilaassa danttuwa
?	Gereessa danttuwa
?	Yetta danttuwa
?	Bolla oosuwa minttettanawu yexxiyo danttuwa, goyyiiddi, woxan gaacciiddi
?	Qan"ishiyaa----h.h.m.
?	Boliya, oosuwa oottiiddi, keettaa keexxiiddi, gifaataa baaliya bonchchiidi
Yedan shiishshiyoogeetii
?	Mayzza ma"e wode doonan odettiya taarikiya
?	Haysiya
?	Do’atu haysiya
?	Leemiso haysiya
?	Taarike haysiya
Ha haasayan yeletaappe yeletawu aadhdiya wolaytta doonan gidin hara doonan haasayettida hayyo xaafo bila macara gidida danttuwan gidin yedan shiiqiyabatussi issuwa issuwaassi shiishshiyo ogee, hiillay, ootti bessiyo hanotay issuwa issuwa buzo oosoynne hagaazay dendduwaassi gaaso giidosona.
Hagaappe kaallidi nu wolaytta doonan qaalay yeletaappe yeletawu aadhdhidi woykko haasayan aadhdhidi hanno gakkanaashin de'iyaanne gereessa leemisodan be'oos.
Ha gereessay issi utettan issi kutti gereeriyoobappe attin shemppi shemppi ekkidi gereetiyooba gidenna. Hegaa xalaala gidennan issi kutti uttidi naa"u saateppe bollaa ettiya gereessaa gereeriidi xaafettidaba xeellidi woykko hara asaa oychchi oychchi siyi simmidi gereriyooba gidennan ba huuphiyappe qoppi qoppi gereeriyooba.
Darotoo gereessaa gereeriyo imotay de'iyoogeeti beni cima asata. Etawu baree 60ppe xoqqa gididoogeeta. Hagee bessiyoogee beni asay xifate doomettibeenna wodiyan issibaa ezggidi siyidi dogennan oykkiyo imotay de'iyoogeeta gidiyoogaa. He imotay de'iyo cimati yeletaappe yeletawu aattiiddi gam"ido dere aqoti ha"ikka sinttanawukka tamararissiiddi doosonanne tamaarissoosona.
Gereessaa
Ee hagaa gaydda hagaa gaydda!
Wolaytta minotettaakko gelays xoossaa galataydda! 
Xoossaa galata Wolayttoo! Wolayttoo!
Wolayttoo ne yelidoy ne yelidoy Wolayttoo!
Hagaa maareqee naa maadda paraa boottaa godaa!
Man"asha Boroddaa kawonaa woreebo godaa!
Malay taani Geeti gayiis! Geeti gayiis.
Ne minotay wolayttoo  aybee giikko!
Oonne bochchennaagoo!
Asi woraajjidi ne miixaa baani “eera ha ha gelennaagoo!
Oonne bochchennaagoo!
Boroddaara ba miixaara woraajjidi ne bolli yeennaagoo!
Oonne bochchennaagoo saro de'iyaagoo!
Borodaykka bollotanawu koyyidi bollotaa eriyaagoo!
Oonne bochchennaagoo!
Qucaa miixaarakka asi nena bochchennaagoo!
Qucan de'iya quca biittaa kawurakka bollotaa gayttaagiyaagoo!
Nena oonne bochidi ne bollan woraajjenna wolayttawu!
Dawuro kawuwa Balina Halaala Biittawu!
Matiyaarakka zorettada, nalaa immada!
Na"aa ekkada bollotawu ohettaagiyaagoo!
Oonne bochchennaagoo!
Maaraquwarakka miixan bollotaa oychchidoogoo!
Oonne bochchennaagoo!
Kanddan de'yaageeturakka bollotaa ohettiyaagoo!
Oone bochchenna wolayttoo!
Ne minotaa oonne bochchennaagoo!
Oydda maazaniyaarakka saro de'iyaagoo!
Bochchana giya uri deikko!
A boshaa oyttiyaagoo!
Hegaa eridi nena bochchennan xayiin
Bollota xalaalan de'iyaagoo,
Allagay yiidi bochchikko!
Bollaa koyyada lo"iyaabaa oottiyaagoo!
Oonne bochchennaagoo wolayttoo wolayttoo!
Wolayttoo wolayttoo!
Diidaye kinddon koyro de'iyaagoo!
Diidaye kinddon menttaa danggarssa woriya
Attuma asaa yelidaagoo!
Yelidaagoo! Yelidaagoo! Yelidaagoo!
Wolayttawu ne minotay hirggissiyoogoo!
Neeni erettidaagoo Wolayttoo!
Niyo hoola gaydda!
Yaani wotanggo maaraqee na'ay xoossa
Wolqqan saro de'ayiishiini!
Wolaytto neenikka saro deayii!
Gaydda ciishsha aginaa naa"an!
Niyo shiishshayiis! Ufayssan
Dagaaga Kalddo Naa!
A yeluuteeyye yaagiyo oogato Amaado paraa,
Daamaa godaa, Dagaaga giyo ola zaaminiya
Yelida wolayttoo! 
Tooraa zaariyaagaa yelidaagoo! 
Neeyyo asay kenchchidoogoo!
Maara Garaano naa Manttulla Jabbulla!
Paraa boottaa godaa!
Xeetu paraa xeetu danggarssaa!
Xeetu gadaawaa
Woranawu gakkidaagaa yelidaagoo!
Niyo asay kenchchidoogoo!
Boossa tigiriya paajjenaa!
Dangguwa miizzan daalaa aattiya!
Aadiyyo badda yelidaagoo!
Koyshoo ne minotan asaa kenchechuwa yelidaagoo!
Danggarssay de'iyo attuma asaa yelidaagoo!
Zudhdhaa haddiya giyoo xiiddaa
Wonttin wonttiin gadaawaa woriyaagoo!
Danggarssa woriyaagaa yelaagiyaagoo!
Koyshoo! Oofoo! Humbboo! Sooree! Daamootoo!
Dugunoo! Boloosoo!
Nena oonee bochchiyay!
Ne minotay ne minotay!
Addoolle sagatinaa Humbbuwaa!
Daabuloduwa yelida koyshawa!
Amaachche dunkkan Moggaa ketteraa!
Cenneeqa odore Moggaa Adeelaa!
Daamoota dureessi Mogga Saddeebaa!
Addolle Assgeti Mogga Daabula ta aawaa!
Samaago haddachi Mogga Caakkisa!
Mogga giyoogee aybee giikkoo!
Danggarssaa goynaa qanxxidoogaa!
Hegaa moggaa yelida wolayttoo!
Ne naata negaa yeliday nena gidikkii wolayttoo!
Ishaa Tube naa maaro paraa shuuliyaa!
Booqilisso dada karetta kawuwaa!
Libane naa Tubbe saannaa!
Gadaawaa ba kiyidi!
Wonttin wonttin gadaawaa woridi
Danggarssaa qanxxissiyaa!
Miixaa naagiyaa! Saanna giyo kawuwa yelidaagoo!
Saanna oogata Aagaa laatti ekkida kawuwa 
Yelidaagoo!
Saanna Tube naa Tubbe Laarossee naa!
Miiroore naa saanna kawuwa yelida!
Wolayttoo! Wolayttoo! Wolayttoo!
Amaado paraa boottaa Araaron!
Gadaawaa woridii!
Gadaawaa woridii!
Asay hayqqin diriyo dirssaa gishshawu!
Gadaawaappe ekkido tooraa ekkido gishshawu!
Dirssawu aattiya!
Bolooso kooree komminnee Kontti naa!
Axibe Dallaya yelida wolayttawu!
Hegee nena gidennee ne moinotaa hegaa be'adi!
Zaagiya Daanna Addoolle naa Daabulo Gaagga yelidaagoo!
Ne wolayttoo hegaa be'adii!
Naada Addetto naa adde paraa godaa!
Gaaru godaa Gaammu Dereeba!
Giyo Gaatura Gaammu Dereeba!
Giyo Gasuubbaa jaalaa, Gasuubba gadiya godaa!
Naada Addetto naa Adde gaaraa!
Giyo boottaa godaa!
Gulbbatay taayo eqqennan ixxiis! 
Olaayoo miixay zaariin!
Xeessay zaariin!
Xadiya moogite giidi!
Moogetti uttidi
Asi yiidi xonggikkoo!
Xonggikko xonggikkoo!
Ekkidi baakko ehiya gadaawaa!
Miixan woridi ban"ee kessidaagaa nawu!
Tooti Gareeno naa maariya!
Yaagiyo maari de'iyoogaa naa!
Zidhdha haddiya giyo xiiddaa yeliyaagaa nawu! nena bochchiyay oonee! Mino wolayttawu!
Wonaago Qajjelli mentta danggarssaa woridaagee!
Paaten ban "ala yelidaagee wolayttawu
 Ne na'a gidennee!
Ne yeliddoogaa malaa ooni yelidee!
Bolola Borodda kawo naa Celeqe na'aa!
Waara Addarakka gadaawa gididi woriyaagaa!
Yelida wolaytto hagee ne na"aa gideennee!
Ne yelidoogaa malaa ooni yelidee! Wodala Zaabbaa Hadachchi naa!
Wogaa ekkidi wolayttawu ehiyaa!
Looriso paraa Calggiya goddaa!
Woydee wodhdhidi goochchiyoo!
Wodalo maammiti godaa
Salppaaqo Haddachchi na'aa
Salppaaqo Haddachchi na'aa
Akaala yelida wolaytta gidikkii!
Wolayttoo niyo minoy bessiisi!
Wolayttoo ne minotettay ne minotettay!
Aruwa Daanno na'aa Daabulo Kukka giyoogaa ne yelikkii!
Laa wolayttoo niyo yeloy ay xayii!
Olay oliin oliin osoosoogaa,
Ooso ooso hanennaagaa!
Osiiso sanjjaa qaaridaagaa!
Osiisa giyo paranjjay,
Wolayttaa wurssidi biyaagaa!
A naawa nu aawa Karen nu naata wurssada baakka!
Giya shanjja qaaridi osirooppe!
Hashiyan wottiyo albbeenee!
Xiitiya bombbiya ekkidi!
Osiiso massaariya ekkidi!
Osiisa qaraatidi!
Kawuwa yettiya
Caraafiya naata!
Ne yeklikkii!
Hayya wolayttoo hayya Hayya!
Hayya wolayttoo!
Odanawu gacuwa kumiyaagoo!
Miizzaa daaliyaagoo!
Boossi bobboodiyoo galla hadiyoodoy!
Miizzaa daaliis!
Waacciqan daalaa aattiya!
Abbayeenaa Birenaadoykka!
Miizzaa daaliis!
Miizzaa daaliis!
Miizzaa daalenna asi aybee!
Daaye Dagaaga Borodaa naa!
Mashi paraa booriya goday!
Liqan miizzaa daalaa aattiis!
Miizzaa daacaa aattiis!
Wolaytta minotettay wolaytta minotettay!
Sooddo Dafaro giyo paajjiya ishaa!
Saga Kaahinaa giya xiluwaa godaa!
Saate Motola giyo kase kawuwaa!
Wolaytto ne yelikkii!
Amaaraa kawoy giira tawu imma yaagiin!
Niyo ayba giiraa immanee Ban"e aadhdha ban"e
Tooraara gayttana aadhdhana giin!
Hosppun daannaa wolaytta ekkidi yiis! 
Miliileera ban"en gayttiya wodallaa
Heeranno paraa shuuliya godaa!
Gaagga Badachchi Worqqi naa!
Kambbaata kawuwa Milile coo olennan ekkiin!
Arusiya, Gishiya, Teguletiya, Manzziyaa!
Zaalaa, Goofaa, Urdduraagaa, Silxxiyaa!
Gamuwaa, Boroddaa, Qucaa!
Dawuruwaa, Keeniya ubba gakknaashiin!
Coo immite giin, asay coo giireesishiin!
Wolaytta kawuwaa hegaadan tawu hana giin!
Hanikke hegaadan ixxiis giin!
Ban"e torqquwan gayttana ne haaya yaagiin!
Ban"e torqquwan naa"ay gayttidi Milileera qaphphi giin!
Kase Manggasha dulaa Basheduwaa ubbaa!
Olaa yeddishiin yeddishin Manggasha!
Mattaa koottaa yeddidi laalidi!
Woriidi woriidi Qonxxolawu gattidi!
Arama asara yeddiin manggashii!
Wolayttay tawu hanenna giidi odiinii!
Yaanikko ta machchiyo xayito taani ekkada!
Ta paraa sagudana taani koorana!
Giidii!
Ta bin ta machchiyoonne asi qohoppo!
 Giidii!
Hayqqikkokka yaani hayqqana gidi
Mililee sargudaara kooridi ba machchiyo ekkidi yiini 
Ban"en gayttana Baassaa zaarada!
Immikke Amaarawu gaada ixxiin!
Loo minaaddoy genidi odido odoy!
Wohilo wosiisodoy wolaytta maallay odidoogee!
Laappun miixaara tamay eexxido gishshawu!
Tamay soo mees giidi asay baqidosaara Milile gelin!
Hegaanikka kushe immennan diggidi!
Kawo Xoonayyo aattid immennan ixxidi!
Zaari Borodda gattin!
Oyddu xiitiyan caddin!
Suuxxidi coo shemppoy wurennan ixxiin!
Xoonaa omooddidi ekkidi efiidi!
Xoona wolaytta kawuwa taani
Dillada ehaas be'ite giinii
Kase wurssido Balaabaatiyaassi!
Shalliya miizzaa shukkidi!
Gibiraa shiishshidi ma giin!
Xoona giyo kawoy nu wolayttay ne yelidoogee!
Miikke! miikke! Miikke! Miikke!
Giin ha"i neeni omoodda zino ehiido!
Ooratta kawoy hinkko balaabbaatee ubbay miyoode!
Miikke! Yaagidi ixxiis giidi!
Anaarat wokkaaliya essidi odin!
Milile miyoogaa aggidi yiidi!
Ayssi Wolaytta balabbaatiya xoonaa!
Kase ta olido balababbaatiyaara!
Niyo bonchcho gaada miizzaa shukkadaa!
Ma giin ixxay giin!
Hagaa neeni shaalaqatun shambbelletun!
Olissidoogaara miikkee!
Laappun shambballiya laappun laytti!
Ne yeddin diggadaworada xayssin! 
Aggennan ixxada neeni koorada yaada!
Ta aawu derenikka olettaydda!
Neenikka worishin taanikka worishiin
Zaari Borodda gakkin zaari Boroddan oyddu xiitee
Worennan aggidi kanttin!
Neeni wolqqaa simma darido gishshawu!
Omooddin omooddettada yaada!
Hagan uttidaagee!
Ha"i neeni omooddido asaara miikke!
Miikko nenaara maana!
Ixxikko ne wora!
Yaagiin!
Mililee yaagidi zaaruwa immidi!
Hinkko balaabbaatetoo miite!
Ha"i taani Awu worqqa masoofiyan!
Immin I mo!
 Wontto kiristtinaa taani A denttiin!
A machchiya ta machchiyo denttiin!
Hara booraa coraa shukkiyoodee!
Taanne inne issi masoofiyan maana!
Ta machchiyaanne A machchiya issippe maana!
Giidi nu kawuwaa Xoona machchee Shonggittiiranne!
Milile machchee Xayitissinne naa"awu masoofiya immini
Kirsttina Xoona denttidi!
Xoona kawuwaassi wodaajjo!
Heennaa paraa shuuliya godaa!
Gaagga Madalchcho Worqqinaa som"uwaa!
Adussa kawuwa!
Nu kawuwa Xoonassi!
Banaara masoofiyan miziyoo milileera olettiya!
Xoona, hegaa! Wolayttoo!
Ne yelikkii!
Hegaa mala galbbataa asi awude yelidee!
Wolaytoo asi niyo bessennee!
Hagaappe qommoora shiiqida gereessaywolaytta sabbiyaagaa gidishin A adussatettay alamiyan taarikiyan xaafettana koshshiyaaba. Issi mereta imotay de'iyo asi issi utettan gereeridobaa gidiyoogeekka malaaliyaabappe balennan gereeridoogaa. Hara malaalidi aggennabay qassi geressay dantto gidiyoogeenne issi qofaynne zaareto meran shiiqibeennaagaa. Ubba yafaranxxoykka gidin danttoy dumma dumma qofaa aattiyoogaa.
Harabay qassi nabbabidi xaafidi erennaagaa. Haasayettida hayyo xaafo bilay haasayan yele taappe yeletawu aadhdhiidi hagawu gakkidoogeenne sinttanawukka deliyoogee erettidaba. Ha gereess ay qommon tamaarido eeshshatakka ba giddonloytti oy kkiis. Wolauttay ba morkkiyaappe naagettiyo bilay deliyoogaa, bari zawaa allagaappe naagiyoogaa, h.h.m. ubbaa mallettidi qoociqoocettes.
Ane qassi ha gereessaakka be’oos.
Wolaitta maalaa biyeena tana yela ,
Amppeena adussa mitten xalqqee wodhdhennan,
 woraa do’a caddiyaa ,
Manxxaqqo dula naa’’a  tana yela,
 Aliito kommbee na’’aa adussa do’aa aattennaagaa,
Abbaa cariyaan woridi calaa caanidi toggiyo ,
 Dolqqtto paraa  uwusiyaadan  doonaa tambbuwaa godaa na’’aaw.
La nunooshsho wogaa wolqqa godaa naatoo kawuwa qullidi,
 karen giyaa essiyaaga gezze borodda, 
Tonjja kawo xoona jaallaa naato minottay worin 
Mittan keexxiya Malaakku Ammajjo wojjee naa,
 kawo motolaame  jaala naatoo, 
Dulla dumma duunniyaappe kiyiyaa dukkiya Shooshshaa,
 Shooshaa shocci yeggiyo Haatta Shoomma Ciimmaa, 
Maadda biyyee na’aa maaretissiya tooraa xinqqa godda naato, 
Ha’ila Toophiya kawuwa Dassalaa Hayle Maariyaamaa naatoo, 
La nunoosho woggo sheeshshatoo!
 Kawuttidaaga naato eran aleeqidaaga naatoo .
Guuxxikko gujjiyaaga naato qaammikko sommiyaaga naatoo, 
Garaan gezziyaan gadee de’iyooga nootoo,
 Alluwawu ekkiyo koxxee shankkawu poshiyo xinqqay,
 Toorawu koyshay de’iyoogaa naato,
 Odidi xooniyo bilay de’iyoogaa naato,  
xeetaa daalidi sha’aa liqiyaagaa naatoo !
 Wolayttan wonttaappe de’iyaa wogetay, 
woraatiya kalachchan woriya eranchay,
Piriixuwan woriya olaa eranchchay diyooga naatoo,
Zandduwa shachcha godaa na’awu daanawu nena kaassay ka’aa ka’aa, 
gees oogato Aamaado Wolaytta  daannaara dirida, 
Mooto  dadaara bukkida shachcho,
Hayqqennan worida worddoo,
worddoy xoossaara  ixoo ! 
 Asabba bochchenna xillo.
 Baazan gattidikka aggenna gaammo,
 Gaammo woriya maahe ekkada polise poddoyin odenna minoo, 
Aabooke addiyawu nena hanqqo Tuntta na’aay 
hanno demmanay Oykka Ongga na’ay Arssiyo hanttaariyo
 qakka olaa na’ay,
Daannaa baaluqiyo malanchchiyo daka ekka diggiyaagaa na’ay. 
Wude kiyin baga shaakkidi woriya Waalana Lamma naato,
 Waatanee seelliyaa Boossa Wolaytta naatoo,
 pude kessa adarassada duge kessa piriixuwan, 
hashiyaan bulkke  miizzay bulbuliyo daalla 
Diima guttara suqe naatoo. 
Worenna harggiya oolle darissi Ambbiya .
Durssaa be’a makkalo , manqqenna duriyaa xoosso Azazoo, 
Aybinne baynna bulleera goseera manqqoo,
 Shankkay dichchido geeduwan kaalettiya tixayo.
 Hasttamanne naa’’u achchaappe 
Gidduwaan cima Lallabo wolayttoosho. 
Laa nunooshsho. La nunooshsho  Wolayttoosho 
Bessanawu giigooshsho,
 Woossenaaga  woommennaagaa naatoo, 
 Hanidi Hananiyaagaa isiiniya haattaadan,
 Kumidi walxxaxxiyaagaa kawuwaa naatoo,
Woossa giidi wadhdhidi toggiyaagee olaa zaaridi,
 Laappun layttane Bagaa gakkanaashshiin olettidi, 
Kawo Milileessi eeno geennan ixxidi, 
Zigirssan, sooppe denddia morkketun,
 Xoonettidikka kuushiya immibeenna Kawo Xoona naatoo ! 
 Ha’ikka la nuna oda oda gees la wolaytta minottay, 
Gayridi wussena eray gishshidi wurssenna goobatettay, 
De’iyoogaa naatoo minotan eraan; 
Ceeqqiyaaga naato la nunooshsho !
Hachchippe doommidi sinttanawu oossine eeno geennaaga, 
Buquraanninne murutaan ceeqqiyaa goobattoo,
 La nunoshshoo woraabishsho, 
Angatisho biidi de’ees nubay Bessanawu be’ettanawu karee biittaappe, 
Xuuqqiiddi yiya turisttiya beesanawu,
 Wolayttappenne Kambbaatappe giduwaan’ beettiya Ajjoora soossoy, 
Humbbo seere shuchchan beettiya Kawo Goobe garoy, 
 Wolayttappenne Boroddappe gidduwan beetiya 
Giraynne shuchchay.

  Dumma dummasan  beettiya Tohossa shuchchay Afaaman ,
Beettiya Kawo Booche garoy,
De’esttenne Wolayttan duuqin wurenna pulttoy.
 La wogaraa giigay hanniyoobawu ishaloy kumisttene odda odda giyaabay !
Miixa doonan miizzaa duriya Hayqini shemppuwa, 
Waasiya geliya Korooto kolloojjiya naa’aa wadhdhada,
 Kaasaa qanxxennaaga na,aa nena koyyees asaa jaala ubbay.
 Heemachcho Kuussa jaalay Sakaaro Sarkka jaalay,
 Babullo na’aa Coollu jaalay ziqqi giiditohuwa xoqqu 
Giidi kushiya yeriyo Ashkku jaalay. 
Koxe denddin kootiya qaariya Baraata jaalay. 
Aqida qoociqoocuwa miikke gin, 
Anqqora dadaruwa shukkiyo shirkko jaalay , 
Modhdhena duriya tiraa boborcca Tura Waada jallay,
 La nena yoota yoota gees wolaytta minotay.
 Irkkuwan maaro eessaa immin seesa  Sagayo ,
Yalle Boottaa Takile Yaaya Sorssa,
 Kuturo Maata Mana maataara gela shooshshaa,
 Sinqqqiliyawu sintta xeero. Sinttaara yaana keha,
 Hayseyidi zaariya yohuwa eranchacha  hanqqetti denddidi,
 Xooniya woga wolaqqaama, wolaytta naatoshsho.
 Kawo Xoona garuwaappe garuwaape yelletti xoqqa  kiyida, 
Wolaytta woggao sheeshshosho ! 
La nebay Ha’ikka yootta yootta               
 Gees Simmennakka, de’essikka 
 Danxxa paraadan ziizziya  adussa kawo biye naatoo,
 Afaho mayzidinne qummayidi durssawu A arbbeebissin guyye geenna,
 Ha tumakka Wolaytta wora xeesissiyaari naatoo.
Qumaa kattiyoode kushiyaara ma ma giyaa 
Unccaappe baaciray,ittimaappe muchoy,
Ashuwa pilaara pattidi oyssan oyqqidoogee woxxahoy.
 Banggappe gurddoy, santta ashuwaara gattogee qooci-qoocoy,
 Badalaa xiilliya shuguwan kattoogee shendderay,
 Baddalaa xiilliya minuwan kattogee pooshshaamoy.
Ay hegaa kanchchee haratakka  maalaliyaabata oottiya wogaa  Balttetaa’
Wolayttawu yootin wurennabay yeehuwa ,yettaa 
Toggiyo para woga xilloy wolaytto Awude wuridee 
Ha’ikka yoota obaa gayruwa giissiyaabay bayray kaaloy.
 Bonchchiyoogee, Aawassinne Aayeessi eeno giyooge,
 Ha’ ikka yoota yoota geesishsho !
Wooraabi  wooraabishsho wolayttosho ! 
La wolaytta dichchanawu guye gookko! 
Ane ubbay denddos Abban keettaa keexxoos !
Nu doona Aasidi beettos!
   Hachippe, Sinttawukka, merinawukka ! 
  Wolayttaara ubbabi giiga ! 
      Woraabi !
Meeziya heezza
Kaalliya oyshawu likke zaaruwa xaafidi zaarite
1.	Hagaappe qommoora shiiqida gereessaa nabbabidoogaa maaran neenikka ne heeran gereeriya asaa oychchade xaafada shiishsha.
______________________________________________________________________________________________________________________________________________________________________________________________________________________________________________________________________________________________________________________
3. Cita ooso
Haasayettida hayyo xaafo bilay merettiyoynne bila eran oosettiyoy issi izaawu kanchchiyan gidennaagaappe denddaagaan citan oottiyo hanotay an beettees.
Dumma dumma haasayettida hayyo xaafo bilaa qommota be'iyo wodiyan daro woykko cora haasayettida hayyo xaafo bilati issi ura kanchhiyan shiiqiyaagaa hayyo xaafo bilati issi ura kanchchiyan shiiqiyaageeta woykko geetettiyaageeta gidennan hara asatu hashettuwaa oychchiyaageeta. Hegaa gidiyo gishshawu haasayettida hayyo xaafo bilati shiiqiyo wodiyan koyettiyay yootiyaagaa woykko hayseyiyaagaa kanchche gidennan ezggiyaagaakka gujjiina.
Haasayettida hayyo xaafo bilay ba eeshshan cita ooso giida. Gidikkonne leemisuwawu issi deretettaa gaytettan haysiya yootiya issi uri haysiya hayse- yiyo wode haysiya ezggiya asati de'oosona. Hegaa meran leemisuwawu eedoy woykko yetta cenggurssay de'iyooba gidikko hyseyiyo wode harati/hashettiyaageeti woykko ezggiyaageeti issippe yexxana danddayoosona. Hegaadankka haysiya yootiya izaawu danddayoosona. Hageekka qassi haasayettida hayyo xaafo bilay cita ooso gidiyoogaa bessees.
Shiiqiya hasayettida hayyo xaafo bilay baahilaa durssa yettaana gidikkokka baahila durssa yettaa yexxiyaagee de'ees. Baahila yettaa hashettiyaageetikka de'oosona. Gidikkonne hashettiyaageeti he baahilaa durssa yettaa eeshshaadan woykko hanotaadan bantta kushiya baqqidi, dumma dumma bollaa qaaxota bessidi, bantta cenggurssan… haratunkka yexxiyaagaa dooddana danddayoosona. Tumukka haasayettida hayyo xaafo bilay hashetti yaageeta issippe he oosuwa ootissiyo allaallee haasayettida hayyo xaafo bilaa qommuwaadan dummatees. Gidikkonne ha allaallee haasayettida hayyo xaafo bilaa qommotussi de'iya eeshaaninne de'iya citan oottiyo oosettan maarattiyaaagaa gidees.
Wolaytta taarike haysiya
        Haysiya yootiyaagaa: haysee haniis!
Ezggiyaagaa (geeta): Hanees!
Haysiya yootiyaagaa: Issi biittan ayfiya sakettida gaammoy de'ees.
Ezggiyaagaa (geeta): De'ees!
Haysiya yootiyaagaa: Issi gallassi gaammuwa ayfee sakkiis.
Ezggiyaagaa (geeta): Eeno!
Haysiya yootiyaagaa: Sakkidi oottin he biittan de'iya do'ay ubbay Abe'ana yiis. Be'ana yiida do'ay so geli gelinne xayi be'iis. Qaariya qassi oychchana gaada yaasu. Yada godoo saro aqidetii? Waani aqidetii? Qaree ha gelada oychchikkii? Tana usa kareen eqqada oychchay yaagiis. Yaagin ee godoo so gelida tohoy kare kiyidaagaa be'abeykke, ta ay oottana geloo? Yaagaasu. Yaagin, tuma, tuma qaree ta nena bochchikke yaaagin, ha"i geloo yaagini ee yaagin gelaasu. Waani aqidetii? Yaagada oychchin, ha shiiqikkii? Ta ayfiya oyqqada xeellikkii yaagin, ayfiya oyqqa xeellada, waani aqidetii? Gin, iitenna qiibaa, qiibaa demmees yaaginne cimmidi cirppin, waateetii godoo? Gin, ha gelida do'aa ubbaappe ne goobeeyyee! Ne goobikkonne baakka gin, yaatin shaafaa efiidi, haattaa muci, mucidi tana meekketii? Hagaa mela sohuwan waati muutetii inttena cuullikkoshin? Yaagaasu. Yaatin haattaa mucana giidi qaariyo goochchidi ekki efiis. Shaafaa biidi hokkidi haattaa muci simmidi maanawu I giigiyo wode qariya guppanne mittiyo kiya be'aasu. Mittiyo kiyidaara qaqawu qaqawa! Gin, hay do'an qaree ne hala! Gammoy giidi yeellatidi agginne bariso be'aggiis geettees.




Meeziya oydda
Ane ha qomman imettida leemiso haysiya go'ettidi garssaara de'iya oyshata citan gididi zaarite.
1.	Ha leemiso haysiyawu eeshshaawati onee oonee ?
________________________________________________________________________________________________________________________________________________________________________________________________________________________________________________________________________________________________________________________

2.	Haasayettida hayyo xaafo bila eeshshatuppe ha haysee awugan moodettii? Gaasuwaara shiishshada qonccissa.
_________________________________________________________________________________________________________________________________________________________________________________________________________________________________________
Haysiya yootiyaagaa: haysee haniis!
Ezggiyaagaa (geeta): Hanees!
Haysiya yootiyaagaa: Issi biittan gaammoynne geleshshoy de'ees.
Esggiyaagaa (geeta): de'ees!
Haysiya yootiyaagaa: Issi gallassi gammuwaanne geleshshuwa olay de'ees
Ezggiyaagaa (geeta): Eeno!
Haysiya yootiyaagaa: Gaammoy beetta geleshuwa ubbaa oyqqidi woridi wurssiis. Gaammoy yaatin woriidi wurssido geleshshoti bantta tooraa, cuguwa, denttidi biyoode gaammoy duunniya bolli uttiis. Ubbay caguwaanne toraa kessi, kessidi, oyqidi yiyo wode issi naa'tiya geleshshoy laa nuuni worana giyo do'ay hagaan baashin anee? Giis. Aawatiya geleshshoy qassi zaaridi ha hiniin uttidaagaa be'ekketii? Giis. Ha hiniin uttidaagee duunne gidenneeye? Gin ee giss. Chii hagaara nuuni olettokko, bakkaa nuugaa ziqqissite, bakkaa ziqqi oottite. Hagee nuuyyoo ayfiyan wolqqamees. Chii aggidi nu, nusoo simmikko lo”o’ giis issoy. Yaatin kase ceeqettidi nu sheeshshaa midi wurssida gaammuwa worana giidi biida geleshshoy ubbay bari bakkaa, bakkaa ziqissidi, tooraa sa’ aara goochchiiddi aggidi guyye simmi wottaa kaashi aggiis. Geettees.
Meeziya ichchasha
Kaalliya oyshaa citan gididi zaarite 
1.	Ha leemiso haysiyawu eeshshawata yoota simmada qonccissa.
______________________________________________________________________________________________________________________________________________________

2.	Ane intte eriyo haysiya issoy issuwawu yootite.  Yaati simmidi etappe qanttaa issuwa xaafite.
_________________________________________________________________________________________________________________________________________________________________________________________________________________________________
Ha qommora shiiqida taarike hayseti (leem. 1nne  leem .2) issi haasayettida hayo xaafo bilaa eeshshatuppe issuwa gidida cita ooso giyoogawu leemisodan imettidaageeta. Hegaa giyoogee taarike haysee issi asi baribaa haasayiyooba gidennan yootiya asinne ezggiya asi koshshiyoogaa bessees. Hara baggara qassi wolaytti ha haysiyan amppidi ba naata omarssi tama achchan tamaarissiyoogaa be'eana danddayettees.
3.	Darotoo qanttan shiiqees 
Nu walayttatto doonankka gidin hara doonatun I shiiqiyo hanotaa xeelliyoode haasayettida hayyo xaafo bilay darotoo qanttan shiiqees.Kase tamaarido kifiletun issi uri haarayettida hayyo xaafo bilaa era oosuwa oottiyaagee deretettaa giddon de'ikko ba siyidobaappenne pushalidobaappe shiishshiyoogee erettiis. Gidoppe attin shiishshana danddayiyoy he wodiyan I hassayana dandayiyoogaa keena xalaalaa gidees. Qaalan siyidoogaa gidiyo gishshawu haasayettida hayyo xaafo- bilaa issi issi shaahoti dogettana danddayoosona. Gaasoykka he wode haray yootishin woykko hayseyishin ezggidoogee amarida wode kanchchiyaana gidana danddayees. Wodeenne issippetettaa gaytettaa hanotaykka shiishshiyaagee wodiyaaranne hanotaara issi maliyaagaa keenaa xalaalaa qnttissidi shiishshanaadan goddarissana danddyees. Haasayettida hayyo xaafo bilay qanttan shiiqees giyoogee qassi adussa haasayettida hayyo xaafo bilatu matari baawa giyoogaa gidennaagaa akeekana bessees. Harabay qassi ezggiyaagaa gidinkka gootiyaagawu guuggiyan oyqqanawu qanttan shiishshiyoogee keehippe koshshiyaaba.

3.	Bila era ooso
Asfawu zerihuun /1996:22/, pinegan uruuta /1976/ yaappe qaaraaridi wottidoogaadan bila era oosoy haasayettida hayyo xaafo bilawu kasetiyaanne baaso eeshsha” gaanawu danddayettees. Gaasoykka haasayettida hayyo xafo bilaa kahay baasettidoy bila era oosuwaana. Haasayettida 
hayyo xaafo bilay merettiyoy bila era oosuwaana. I wodiyappe wodiyawu aadhdhiyoykka dumma dumma wudetun de'iya dumma dumma yarati issoy issuwaappe sophi sophi ekkidi oottiyo bila era ooso gidiyoogaa. 
Issi haasayettida hayyo xaafo bila qommoy he bila era oosuwa poliya izaawu baggaara hashettiyaageetussi hayyo xaafo bila qommuwaassi maayettiya (haniya) bila era oosowa poliyo hiillaa go'ettidi hashettiyageetu kaahaa baakko goochchana danddayees. Dumma dumma bollaa qaaxota go'ettees. Bila era oosuwa poliya asati bessiyo qaaxxetatuppe leemisuwawu, sinttaa tukkiyoogaa, kushiyaa baqqiyoogaa, guppiyoogaa, utti, denddiyoogan harabankka hanotaa oosuwan bessanawu maaddosona. Haasayettida hayyo xaafo bilay hagaa mala hanotan oosuwan bila eran doodettidi shiiqiyo wode hashettiyaageeti jallidi xeelliyaageeta gidokkona. Etikka dumma aumma qaaxotuuninne oosotun bila era oosuwa poliyaagaassi koshshiya kaafiya woykko maaduwa immana danddayoosona.
Hagee haasayettida hayyo xaafo- bilaassi gita eeshsha gidiya bila era oosoy dumma dumma wogatu (baahilatun) matan bila eratettaa oosuwa polettay dummatees. He deretetta wogaa hanotaadaaninne haasayettida hayyo xaafo bila qommuwa hanotaadan bila era oosoy dumma dumma gidees. Leemisuwawu, bullachchaa yettaara shiiqiya bila era oosoy, zilaassa woda bila era oosuwaappe dummatees. Ceeqo woykko gereessa wode shiiqiya bila era oosuwappekka hegaadan. Bila era oosuwa poliya asi go'ettiyo woykko oyqqiyo miishshatikka dumma gidanawu danddayoosona.
Hegaadankka issi wogaa hanotaadan leemisuwawu kayo heenaa (hulluuquwa) qonccissanawu woykko denttettanawu issi yeekkiya izaawu danttiyo danttoti, sisiyo eedoti, bessiyo bollaa qaaxoti, bessiyo bila era oosoti, sinttaa xeeioy (qottan), haraykka eta huuphe eeshshati de'iyoogeetanne hankko hashettiyaag eeta bila era oosuwaakko shobbiyaageeta gidoosona. Deretettaa gaytettay bullachcha gidikko bullachcha wode bettiya qaaxoti, eeduwa wottiyo hiillay, bila era oosuwa oottiya asatu yetta cenggurssay, iskkiskkay, kushiya baqa ubbay haasayettida hayyo xaafo bilay puulattanaadan immiyo maadoy keehin xoqqa.

Haasayettida hayyo zaafo bilaa qommoy I beettido heeraanne wogaa hanotaadan bila era oosoykka dumma dumma meray delees. Issi mala wogaa garssan deliya asaa lanqqiyankka dumma dumma haasayettida hayyo- xaafo bilaa qommoti deliyo gishshawu bila wraa ooso qommotikka dummatana dandayoosona. Hegaadankka issi biittan deliya astu woykko deretettatu gidonkka wogaa dummatettay deanawu danddayiyo gishshawu issi asaa sheeshshaa matan beetiya bila era oosuwa hillay hara asaa sheeshshaa lanqqiyan beettiya bila era oosuwa hiilllaappe dummatshaa lanqqiyan beettiya bullachcha wode durssay hankko asaa sheeshshaappe bullachchaa durssaappe dummatana danddayees giyoogaa. Hegaadankka issi asaa sheeshshaa mooguwa maaraa mankkan oosettiya bila era oosoy haraappe dummatana danddayees. Issi issi qommo bila era oosuwan yeekkiyaara qinxxalliya gom"oriyan gaarana (gooshana) woykko goodana dandayishin qassi hara qommo bila era oosuwan hankkoriya ba tiraa baqqaydda guppana danddayawusu.
Muleera xeelliyoode bila era oosoy dumma dumma deretettan gayttiyaabatun shiiqiya haasayettida hayyo xaafo bilay shemppuwa zeridi omooddiyaagaanne baakko goochchiyaagaa gidanaadan oottiya dumma yoho.
6. Laamerettiyaaba
Haasayettida hayyo xaafo bilawu garssa kahay qaalaana gidiyoogaa aadhdhida kifiletun be'ida. Asaa doonan qaalan shiiqiya woykko odettiyaaba gidiyoogankka laamiyawu gattees woykko laamettees. Haasayettida hayyo xaafo bilawu laamerettiyo eeshshay de'ees geetettidoogeekka hegaassa.
Dumma dumma deretettan gayttiyaabatun dumma dumma era giigissuwa giigissiyaageetun haasyettida hayyo xaafo bilati shiiqana danddayoosona. Hagaa mala gaytettatuppe issoy haasayettida hayo xaafo bila era oosuwa oottiyaagee ba sohuwan sohuwan de'iya dooddiyaageeti deretettan gattiyaabatu hanotaadaaninne haasayettida hayo xaafo bila qommuwaadan era oosuwa de'iyo sohuwan gididi be'idanne siyida hashettiyaageetuppe issoy qassi be'idoogaanne siydoogaa hassayidi ba huuphen he eraa oosuwa oottanawu qaaxarettana danddayees. He wodiyan Abewunne Imewu giyoogaadan geelladan “qaalan giidoogee dogettana danddayees” dogettana danddayees. Hegaadan hanikkokka ooratta era oosuwa oottiyaagee ba haasayiyoogaa keenaa 

shiishshana danddayees. Woykko ba mero era go'ettidi ba siyidoogaa bollan gujetettidi shiishshana danddayees.
Qommon qonccissidoogaadan haasayettida hayyo xaafo bilay qaalaan aadhdhiyaagaa gidiyoogaappe denddidaagan laamettees. Woykko laamerettiyo eeshshaa bessees. Laameekka qaalatun, turatun( paca qofa qashotun), woykko qofa qashotu xekkan gidana dandayees.  Ha hanotan dogettida qaalati woykko turatu/ paca qofa qashotu) gishshataa hara era oosuwa oottiyaagee ba huuphe qaalaa woykko turaa (paca qofa qashuwa) medhdhidi gelissana go'ettana danddayees giyoogaa. Hegaassa haasayettida hayyo xeefo bilay lameretettiyoy. Gidoppe attin haasayettida hayyo xaafo bilay deretettaaba gidiyo gishshawu giyoogeekka deretettaa yarati daroti erana danddayiyo gishshawu assi waanna meray laamettenna. Waanna kiitay xayenna. Hegaassi kaalliya danttuwa leemisodan be'anawu danddayettees.
Leemisuwa A. yawusu gaada ha"i ha"i he pintti xeellishin
                    Maashiisi shachchadan ta na"atettaa ayfee
Hagaa ha siiqo yettaa hara yettanchay qassi
Leemisuwa B yawusu gaada ha"i ha"i he pintti xeellishin 
           Ta ayfee moorettiis shachchadan seeridi
Yaagidi shiishshan dandayees.
Naa"u danttotakka be'iyo wode eta waanna qofay issi mera. Gidoppe attin leemisuwa, A naa"antto yafaran de'iya qaalati leemisuwa, B naa"antto yafaran de'iya qaalatuppe dummatoosona. Haasayettida hayyo xaafo bila macaraayo laamerettiyo eeshshay de'ees giyoy hegaassa.
Haasayettida hayyo xaafo bilaa aqotussi (duretettatussi) laamerettiyo eeshshay de'iyoogaa be'ida. Hegaassikka qonccissiya leemisoti shiiqidosona. Leemisoti dantto meran shiiqidaageeta. Hegaa giyoogee qassi lamerettiyo eeshshay beettiyo yetta meran shiiqiyaageetu bolla xalaalana giyoogaa gidenna. Coo shiiqiya haysetu bolankka ha eeshshay beettana danddayees. Gujjidikka 
haasayettida hayyo xaafo bilaa bollan heeraa dummatettatuppe denddidaagankka laamee beettana danddayees. Dumma dumma sohotun (heeratun) de'iya issi doonaa haasayiya asati go'ettiyo qaalatikka dummatetta bessana haasayiya asati go'ettiyo qaalatikka dummatetta bessana danddayoosona. Issi issi uray baappe medhdhiyooba mero eraykka dummatees.
Meeziya usuppuna
Kaalliya oyshata waattan gididi zaarite
1.	Dariya bagga haasayettida hayyo xaafo bila macarati qanttan shiiqiyoogaadan odettiis. Hegaassi gaasoy ayba gidana danddayii?
_________________________________________________________________________________________________________________________________________________________________________________________________________________________________
2.	Ha kaalliya haasayettida hayyo xaafo bila macaraa danttoy ayba deretetta gaytettan geetettana danddayiyaakko qonccissite.
_________________________________________________________________________________________________________________________________________________________________________________________________________________________________
Yaasu, yaasu hinnobiya doodettada
Asatu giddon ciiyyada
Yaasu hinnobiya beettawusu
Biroon haahuwan sabawusu
Ta mali ooni de'ii gawusu
________________________________________________________________________________________________________________________________________________________________________________________________________________________________________________________________________________________________________________________
3.	Haasayettida hayyo xaafo bilay bila era oosuwan doodettidi shiiqiyo wodiyan dumma dumma buqurati (miishshati) haggaazaa bollan pee'ana danddayiyoogee (qonccisettiis). Hegeeti bila era oosuwa oottiyaagee oyqqees woykko go'ettees geetettida buqurati (miishshati) awugeetee?
_______________________________________________________________________________________________________________________________________________________________________________________________________________________________________

7. Aadhdhidanne ha"i wodiyaaban wuddees
Koyro dendduwan qonccida wolaytta asay minuwaa sabbanawu azallaa boranawu go'ettiyo wolaytta leemiso haysee benikka sabbanawunne boranawu go'iiddi ha"ikka sabbiidinne boriiddi de'ees. Hegaa gishsha hasayettida hayyo xaafo bilay odettiiddi aadhdhidabaaninne ha"i wodiya bolli wudees giidoy.
8. Chii- saynise gidida allaalletakka ba garssan oyqqees
Hagaappe kaallidi de'iya taarike haysiya ane leemisodan be'oos
Haysiya yootiyaagaa: haysee haniis!
Haysiya ezggiyaagaa: Hanees!
Haysiya yootiyaagaa: Gammoynne geleshoti de'oosona.
 Haysiya yootiyaagaa:   Gaammoy beetta geleshuwa ubbaa oyqqi, oyqqidi woridi wurssiis. Gaammoy yaatin woriiddi wurssido geleshshoti olana giidi yiyo wode gaammoy duunniya bolli uttiis. Ubbay cuguwaanne toraa kessi, kessidi oyqqidi yiyo qode issi na'attiya geleshshoy laa nu worana giyo do'ay hagan baashin anee? Giis. Aawatiya geleshshoy qassi zaaridi ha hiniin uttidaagaa be'ekketiigiis. Ha hiniin uttidaagee duunne gidenneyyee? Gin, ee giis. Chii hagaara nuuni olettokko, bakkaa nuugaa ziqqissite bakka ziqqi ootite. Hagee nuuyo ayfiyan wolqqamees. Chii aggidi nu nusoo simmikko lo"o giis issoy .yaatin kase ceeqettiiddi nu sheeshshaa miidi wurssida gaammuwa worana giidi biida geleshshoy ubbay bari bakkaa, bakkaa ziqqissidi, toraa sa'aara goochchiiddi aggidi guyye simmi wottaa kaashi aggiis geettees.
Ha qommora nu be'ido leemiso taatike haysiya giddon de'iya eeshshaawati gammuwaanne geleshshota gidishin eti qassi asadan haasayishiininne ezggishin be'ettees.
Ha leemiso haysee nuna tamaarissiyoo bay aybee giikko issi halchchido halchchuwa polennan woykkohe halchchea hoolliya shocennan hiidota qanxxidi guyye simmiyoogaa. Harabay qassi bessenna yashshaa. Leemisuwawu gleleshshoti nuuni ha leemiso taarike haysiyan be'idoogaadan aybakka gaammuwaara olettanawu kajjeelennan haahuwan be'okanchchiya be'idiyayinne guyye hidoota qanxxidi simmi aggidosona. Hegaa gishshawu asa gidenna eeshshaawati asadan haasayiyo, ezggidi zaaruwa immiyo gishshawu chii- saynise gididabaa ba garssan oyqqees giyooga.
Meeziya Laappuna
 kaalliya oyshatussi waattan waattan gididi likke zaaruwa immite.
1.	An intte eriyo leemiso haysiya issoy issuwawu yootite. Yaati simmidi I tamaarissiyoobaakka issoy issuwaara tobbite.
_________________________________________________________________________________________________________________________________________________________________________________________________________________________________

2.	Chii- saynise gididaba bari giddon oykkaappe ha baggan hasayettida hayyo xaafo bilay I aattiyo kiitay A ezggida asaa achchan ammanttiyaaba gidenna.Tuma woykko worddo gi zaari simmidi intte zaaruwa leemisuwan amppissidi shiishshite.
____________________________________________________________________________________________________________________________________________________________
3. Haasayettida hayyo xaafo bilay waanidi laamerettiyaakko leemisuwan amppidi bessite.
________________________________________________________________________________________________________________________________________________________________________________________________________________________________________________________________________________________________________________________

3.	Dumma dumma biittan haasayettida hayyo xaafo bilay, leemisuwaassi yeehuwan go'ettiyoogee dumma dumma. Anenu biittaa wolaytta asay yehuwan go'ettiyo haasayettida hayyo xafo bilaa hayqqido gallassaappe biidi moogettiyo woykko bale galla gakkanawu de'iya leemisuwa xaafi shiishshidi intte kifiliyan issoy issuwa bessite
________________________________________________________________________________________________________________________________________________________________________________________________________________________________________


9. Hayqqennaba

Doonaa haasayiya asaynne doonay biittan de'ido keenan haasayettida hayyo xaafo bilaykka hayqqenna. Asa na'ay ha biittan de'ido keena ubban haasayettida hayyo xaafo bilay xayenna. Issoy hayqqikko haray laattiyooba qassikka issoy immin issoy ekkidi ekkidaagee harawu aattiidi de'ibe' eesippe attin hayqqenna.

1.4.	Haasaya Bilaa
Haasaya bilay issi asi qaalan gidin woykko xuufiyan aattanawu koyyido kiitaa minttidinne puulayidi, baassi siyettidoogaa keenaa nabbaiyaageetu woykko ezggiyaageetu hulluqquwa (heennaa) xundduqanaadan oottidi medhdiyo bolima gidida doonaa go'ettiyo oge.Haasaya bilay kiitay aadhdhiyo qottaa puulayanawu danddayissiya aleeqo. Hagaa mala gonccissoy ezggiya asawu woykko nabbaiyaageetussi guuggiyan misiliya medhdhidi, qofaa gidin hulluuquwa (heennaa) baakko zaariyo abbee de'ees.
Haasaya bilay issi hanotaa qonccissiyo wodiyan qaalatunne qofaa qashotu birshshettaynne geloy meezetidonne dummatiyaagaa gididi qofaassi xoqqa gidida xekka immiyaagaa. Haasaya bilay merettiyoogee issi eeshshay oosoy, hanotay, asaa woykko hara medoosaa harabaara gatti geeddarissiyoogan, milatissiyoogn, issi eeshshaa harawu immiyoogan woykko laammiyoogan, issi eeshshaabaa duuqiyooganinne issibaa gishshaa harabaa wottiyoogaana /haasayiyoogaana/.
Wolayttattuwan haasaya bilati kaallidi uttidaageeta.
1.	Geeddarisso bilaa
2.	Laametta bilaa
3.	asumma bilaa
4.	Nenetto bilaa
5.	Malatisso bilaa
6.	Xoqqisso bilaa
7.	Baceesso bilaa

1.	Geeddarisso bilaa
..dan, misates, gididi, gidada, misatawusu, h.h.m. geeddarisso qaalata gujjiyoogan merettiya haasaya bilay geeddarisso bilaa geetettees.
Leemisuwaassi:
a /Na'iya aginaa poo'uwa misatawusu.
b / Nuuni muqaadaadan poo'idi nu yarata dichchaa ogiya bessanawu koshshees.
c /Na'ay anqqara dorssaa gididi guu"aa kessi uttiis.
2.	Laametta bilaa
Issibaa eeshshaa haraassi immiyoogan merettiya haasaya bilaa qommoy laametta bila geetettees. Laametta bilay hara geeddarisso qaalaa gujjennan koyettida allaalliya qonccissanawunne koyettida eeshshaa oyqqanaadan sittan shiiqiyo hanotay de'iyoogaa.
Leemisuwaassi:
a.	I haasayay cammees.
b.	Eti naa"aykka keelaa giddon de'iya shooshsha.
c.	Ganamoy gaamo.

3.	Asumma bilaa
Dumma dumma asabaa gidida eeshshata, oosotanne era bilata asa gidennabatussi (meedoosatussi, doozatussinne de'oy baynnabatussi) immidi medhdhiyo haasaya bilay asumma bilaa geetettees. Asumma bilay asa gidennabi ayfiyan beettiyaaba gididi, beettennabaa asadan haasayissidi, misatissidi shiishshiyo haasayaa bilaa.
Leemisuwaassi
a.	Xumay achchaa kessiis.
b.	Asay attoshiin miittaa maataykka ba mishuwawu waassiiddi de'ees
c.	Geleshshiya giyaa baada ba dulliya telluwa heregan be'ada, “taani hanno gidiyaakko ha sa'a salo gufanttuwan mulekka de'ikke” yaagawusu.

4.	Nenetto bilaa
Asa gidenna meretay asadan zaaruwa immanaadan oyshaa oyshettiyo haasayaa bilaa qommoy nenetto bilaa geetettees. Nenetto bilan oyshaa oyshettiyaabay darotoo zaaruwa immiiddi beettenna. Asumma bilan qassi asa gidenna meretay asi oottiyoobaa aybanne poliiddi beettees. Nenetto bilan asa gidennabaassi asummatetta eeshshaa immidi issi sinttan xeelliyo uraadan “neno, inttenoo, nena, inttena” yaagidi haasayissiyoogaa qonccissees.
a.	Ha keettawu co"u goopppa, haasaya.
b.	Daamootaa hanno neeni pirdda
c.	Awa ayfee waanay
Ayssi nuna xuuggay
Ha ne hanoy lo"oo?
Agga hagee pino 
Nuna moopparkkiishsha
Wonttoy erettena
Hay takkasharkkiishsha

5.	Milatiso bilaa
Milatiso bilay issuwa eeshshaa haraassi immiyoogan merettiya haasaya bilaa. Issibaa harabaa milatisiyoogaa giyoogee gishshatiya qofay huuphe /koyro/ qofaa gishshawu geliis giyoogaa. Hegaa xalla gidennan gishsatida qofay koyro qofaa giddonkka de'ees yaagiyoogaa. Milatisso bilay, issi qaalan, issi paca qofa qashuwan woykko kumetta danttuwan haasayettanawu woykko xaafettanawudanddayees.
Leemisuwaassi
Gayyiya
Gayyiya gi"anaayyo
Hiillaanappe attin
Danddayettenna coo
Qommoogaa oyqqidi
Xadegaa yedhdhidi
Pude bonggottidi
Yaanidi gi'eettees
Bana akeekid
6.	Xoqqisso bilaa
Guutta tumaa oyqqidi gitayidinne darissidi shiishshiyo haasaya bilay xoqqisso bilaa geetettees.
Leemisuwaassi:-
a.	Keetti de'iyaagee paraa piriixissana.
b.	Qumi de'iyaagee kushiyaara ma ma gees.
c.	Karetta karexxiis goodpa laacciyakko cammana.

7.	Baceesso bilaa
Issi guutta na'ay aayyiya wottido siiniya menttidaagaa, aayiya, “hayya ta na'ay minoy” yaagikko ha na'ay bari aayee hanotaa akeekidi bari mooruwa eriyo gishshawu A ay gaanawu koyyidaakko erees. Ba oosoy mooro gidiyoogaa akeekees. Bana nashshanaassa giidikka qoppenna.
Issi deree erido azalla asa “neeni mino/gooba/oosanchcha” giyaakko meeziyan ay gaanawu koyyidaakkonne erettees. Ha leemisoti naa"aykka baceesso bila gidiyoogee erettiyoogaa haasayettiyo wode de'iya hanotaappe eti haasayiyoo baasuwaappe.
Leemisuwaassi
Issi yilloti uttida asa be'idi “hachchi ne som"oy ufayssan po"ees” yaagiyaaba gidikko “hachchi ayssi yiillotadii? Waanadii? Aybee ne bollan gakkidaagee?” yaaganaassa.
         Meeziya Hosppuna
 Kaalliya oushatussi zaaruwa immite.
Intte de'iyo heeran haasyettiya haasaya bilata xaafi ehiidi issoy issuwaassi kifiliyan nabbabite eti aattiyo kiitankka issippe tobbite.
________________________________________________________________________________________________________________________________________________________________________________________________________________________________________________________________________________________________________________________

1.	Ha moojuuliyan imettida laappun bilatuppe heezzata dooridi issi haasaya bilaassi oyddu leemisota ehiidi inttte asttamaariyantta /asttamaarentta bessite.
__________________________________________________________________________________________________________________________________________________________________________________________________________________________________________

1.5. Ziba haasayaa
Ay doonaaninne lo"o qofaa demmanawu danddayissiya qaalatu gaytotetti de'oosona. Hegeetuppe issoy ziba haasayaa. Ziba giyoogawu birshshettay medhdhidi haasayiyo hanota gididi, hegeekka milatisso hanotan puulayidi shiishshiyoogaara gayttees.
Ziba haasayay merettiyoy qaalaa qaalaara gattidi hegaadankka qottaa haasayaa bilaara gattidi shiishshiyo hanotaana.
Ziba haashayaa giddon go'ettido qaalati kcyro kochchooro etaassi de'iya birshshettaappe kareera dumma dumma birshshetta immiyo bill.
Hara baggara qassi ziba haasayay wogaara biya heeraa bochchi gayttidi doommettiis.
Ziba haasayay milatisso hiillan de'oy baynnabati de'oy de'iyoobatun, beettennabati ayfiyan beettiyaabatun, h.h.m amppettidi maayettidi qonccoosona.
Leemisuwaassi
•	Biitti tookkoppo= de'oy giigoppo
•	Sheefay qaaxxees= adabenna, guwatenna
•	Oyssa eeshsha= lakakka= lo"o
Meeziya uddufuna
1.	Hagaappe kaallidi de'iya ziba haasayatussi birshshetta imma.
Leemi 
•	Wozanay woozziis= cimmiis, ceeggiis
•	Pengge booraa= woggaa, gita
•	Nena icca= negishshawu gaada agga.

a.	Siirenne som"o=
________________________________________________________________________________________________________________________________________________________________________________________________________________________
b.	Hekkonne hakko=

c.	Tiran kiyiis
________________________________________________________________________________________________________________________________________________________________________________________________________________________________________________________________________________________________
d.	Achcaa bakkiis
________________________________________________________________________________________________________________________________________________________________________________________________________________________

e.	Shaaraa qashamees
________________________________________________________________________________________________________________________________________________________________________________________________________________________
f.	Miittan she'o
________________________________________________________________________________________________________________________________________________________________________________________________________________________
g.	Gallassay qammiis
________________________________________________________________________________________________________________________________________________________________________________________________________________________
h.	Keetta kutto
______________________________________________________________________________________________________________________________________________________________________________________________________________________________________________________________________________________________
i.	Ne sintta immo
________________________________________________________________________________________________________________________________________________________________________________________________________________________________________________________________________________________________
Zokkuwa zaariis
________________________________________________________________________________________________________________________________________________________________________________________________________________________________________________________________________________________________
j.	Wola dagice kiyidosona
________________________________________________________________________________________________________________________________________________________________________________________________________________________________________________________________________________________________
k.	Gaagan gawuhu oottees
________________________________________________________________________________________________________________________________________________________________________________________________________________________________________________________________________________________________
2.	Neeni ne huuphen cima asaa oychchada kehi cora ziba haasayata shiishsha ekkada ya. Ziba haasayayay yohuwa qonccissanawu daro maaddees. Hegaa dogoppa.

_________________________________________________________________________________________________________________________________________________________________________________________________________________________________________
_______________________________________________________________________________
3.	Wolaatta asay ziba haasayan go'ettidi keehi aaho yohuwa qonccissees. Yedan gidin danttuwan go'ettees. Inttekka danttuwan gidin yedan issi aaho kiitaa xaafidi aattite. Hegawu hagaappe garssaara imettida danttuwa zaari zaarid nabbabidi A giddon go'ettido ziba haasayata qoridi keessite.

Wonttiis 
Guuridaagawu wonttiis,
Gullottaagawu qammiis,
Mammotiyaagwu xumiis,
Hegee oososan erttiis,
Leemisodan ekkikko,
Yettaabaa denttikko,
Beni uldduuduwa punniyaagee,
Ha"i arttistte geetettaagee,
Aadhdhi palahidi woytettiis,
Axiraariyaagaappe sinttatiis,
Wodee wozanttin handdatiis,
Haraa peenuwan pereggiis,
Hegaape attaagoo,
Sa'ay qammidoogoo,
Woyto, erennaagoo,
Wozani baynnaagoo,
Woy oottada murutissa,
Woy durada ufayssa.
Oottanawu say wonttiis,
Azallaassi yaa qammiis,
Wodee diishin woxxa,
Danccuwa mintta gixxa,
Eraawaara koxxa,
Biraawaara keexxa,
Ee hegee erettiis,
Wodee wodiya immiis,
Hachchi niyokka wonttiis,
_________________________________________________________________________________________________________________________________________________________________________________________________________________________________
Ha shemppuwa kuushshaa
Haasayettida hayyo xaafo bilaa qonccissanaappe kasetidi aawu alo (pokilooriya) xaphon xanna'ettiya hayyo xaafo bilaa, biittaa (deretettaa) hiilla (bila) erata, biittaa (deretettaa) meeziyanne miishshatu (buquratu) wogaa oyqqees.
Biittaa (detetettaa) mal"etto hiilla woykko bila eratu xinaatee ba xaphon biittaa woykko deretettaa muuzunqqaa, deretettaa durssaa h.h.m .Deretettaa meeziya xinaatiya xaphon oyddu gita allaalleti de'oosona. Hegeetikka- allaxxiyobatanne kaassata, deretettaa woykko biittaa xaliya h.h.m.
Buqura (miishsha) wogay issi deretettaa oonatettaa qonccissiya kushe oosuwa, muleera kushiyan boshettiyabatanne ayfiyan beettiya buqura yohota ubbaa xeellees.
Haasayettida hayyo xaafo bilay qassi ba xaphon ba deretettay qaalaa baggaara medhdhiyo hayseta, haasyyettida taarikkiya (ledgend), qaalan danttiyo danttota h.h.m. Qommon denttido allaalletuppe hara gujo naachcati, godaa bollan xaafettida xuufeti, duufuwa bollan xaafettida xuufeti, h.h.m. haasayettida hayyo xaafo bilaa xaphon gidiyoogaa (Feqaadu, 1991) qonccissoosona.
Hayyo xaafo bilaa yootettida hayyo xaafo bilaanne xaafettida hayyo xaafo bilaa giidi shakkettees. Xaafettida hayyo xaafo bilaa giyoogee A kahay xuufiyan ciirettidi beettidabaa xeelliyaagaa gidishin yootettida woykko haasayettida hayyo xaafo bilay qassi qaalan woykko haasayan beettiya giyoogeekka A giddo kahay qaalan woykko haasayan gidiyo deretetta aquwa (duretaa) xeellees.

Haasayettida hayyo xaafo bilaaninne xaafettida hayyo xaafo bilaa garssan baaso (kane) dumatettay baynnaagaa cora eranchchati qonccissoosona. Eta giddon beettiya dummatettaa giyoogeekka koyroy garssa kahay haasayan woykko qaalaan gidido qaalaawa woykko haasayaawa gidishin, haray qassi garssa kahay xuufiyan gidido xuufiyaawa gidiyoogaa. Hegaappe haray naa"aykka kaha garssappe medhdhiyooba.
Haasayettida hayyo xaafo bilaa gidinkka xaafettida hayyo xaafo bilay koolettiyoogaa gidinkka shiiqiyoy qaalaa baggaara gidees. Qassikka naa"aykka asay ba qofaa qonccissiyo ogeta, eeshshaynne quxaruwa waattay de'iyoogeeta. Haasayettida hayyo xaafo bilay haasayiyoogan woykko yexxiyoogan, dumma dumma gaasotun merettiyaabatuuninne sohotun oosuwan pee'iya haasayan merettiyaaba.
Haasayettida hayyo xaafo bilay yeletaappe yeletawu aadhdhiiddi coo bawu malatidaadan gidennan keeha iittappe shaakkidi, ooratta merettidaba. Hegaa gishshaassa haasayettida hayyo xaafo bilay deretettaabaanne aawatuppe laatettiya buqura geetettiyoy. Haasayettida hayyo xaafo bilay dere buqura. Haasayettida hayyo xaafo bilay qaalan merettiyaaba. Issi deretettaa wogaanne meeziya, taarikiya laatissiyo miishsha.
Haasayettida hayyo xaafo bilay hiilla era woykko bila era. Bila eratettan qassi puulay de'iyo, wozanaa haariyaanne kahaa ommoddiyaagaa gidiyoogaa. Haasayettida hayyo xaafo bilay qassikka deretettaa asay de'ana de'uwaassi/ bantta kahaassi giidi ottiyo qaattatuuninne cengguriyoogan merettiyaanne eta qonccissiya bila era.
Haasayettida hayyo xaafo bilay asay bantta huuphessinne haratussi qassikka alamiyawu de'iya hayyotunne de’o medhdhi pilggettaa qonccissiyooba. Haasayettida hayyo xaafo bilawu pulttoy deretettaa asaa. Hegaa gishshawu haasayettida hayyo xaafo bilay deretettaa asaappe duuqettiyaaba giyoogaa.
Haasayettida hayyo xaafo biilaa eeshshata giyoogeeti ha kaalliyaageeta
•	Haasayettida haayyo xaafo bilawu A buzo xaafanchchi baawa (erettenna.)
•	Qaalan aadhdhiyaaba
•	Cita ooso
•	Darotoo qanttan shiiqees
•	Bila era ooso
•	Aadhdhidanne ha"i wodiyaaban wudees 
•	Chii- saynise gidida allaaletakka ba garssan oyqqees
•	Hayqqennaba
Haasaya bilay issi asi qaalan gidin woykko xuufiyan aattaawu koyyido kiitaa minttidine puulayidi, baassi siyettidoogaa keenaa nabbabiyaageetu woykko ezggiyaageetu hulluuquwaa (heennaa) xundduqanaadan oottidi medhdiyo boolima gidida doonaa go'ettiyo oge.
Haasaya bilay issi hanotaa qonccissiyo wodiyan qaalatunne qofaa qashotu birshshettaynne geloy meezetidonne dummatiyaagaa gididi qofaassi xoqqa gidida xekkaa immiyaagaa. Haasaya bilati- asumma bilaa, geeddarisso bilaa, laametta bilaa, Nenetto bilaa, milatisso bilaa, xoqqisso bilaanne baceesso bilaa geetettidi laappunan shaahettoodona.
















Naa"antto Shemppuwa
2. Haasayettida Hayyo Xaafo Bilaa Go"aa
Ha shemppuwa sintta qofaa:-
Ha shemppuwa wurssettan tamaareti:-
•	Haasayettida hayyo xaafo bilaa go"aa yootoosona.
•	Haasayettida hayyo xaafo bilay immiyo dumma dumma go'ata paattidi qonccissoosona.
•	Bantta heeran asay go'ettiyo haasayettida hayyo xaafo bilay issipetettawu immiyo go"aa qonccissidi yootoosona.
•	Haasaettida hayyo xaafo bila macaratanne eti aadhdhiyo ogeta qonccissoosona.

Wolaytta deren gidinkka harasan awankka haasayettida hayyo xaafo bilay deretettaa oonatetta qonccissees. Ooratta yeletaassi eta sheeshshatu ma"e mayzze yuusaabaa qonccissiyooba (yootiyooba). Hegaadankka deretettaa asay haasayettida hayyo xaafo bilaa go'ettidi bantta de'iyo heeraa qonccissana dandayoosona. Bantta baahilaa (wogaa), meeziya, bantta zeretta woykko sheeshshaa tamarissanwukka haasayettida hayyo xaafo bila go'ettana danddayoosona. Ha hanotankka wogaanne meeziya aammanttiya meran adussa wodiya tamaarissanawu qassikka ooratta yeletawu aattanawu (pinttanawu) gita woykko waanna miishsha oottoosona giyoogaa.
Issi deretettaa giddon hanettiya deretettaa gaytotettati qoncciyoykka haasayettida hayyo xaafo bilaana gidana danddayees. Gidikkonne leemisuwawu dere asay kayyuwa, bantta ufayssaa ,amuwa, zemppissuwa, eqettiyoogaa h.h.m. aani  qonccissoosona. Hegaadankka lo"o giyo wogaabaanne (values) deretettaa meezeta haasayettida hayyo xaafo bilaa baggaara bantta yeletaassi qonccissoosona. Hara baggaara qassi koyettenna allaaletanne meezeta ooratta yeletawu  kaallennaadan oottanawu haasayettida hayyo xaafo bilaa loyttidi woykko minttidi tamaanrissana danddayoosona.
Xaaxi waaxxin issi dere asaa woykko deretetta giddon hamettiya, merettiya (lollo miyyiyan woykko iita miyyiyan) gaytotettati ubbay qonttiyoonne addussa wodiyawu takkanaadan (hasayettanaadan) molettiyoy haasaya ttida hayyo xaafo bilaabaggaara gaana danddaaettees. Hagaappekka aaruwan xaafo meezee diccibeenna dere asaa lanqqiyan haasayettida hayyo yaafo bilay barkka immiyo go"aa gitatettaa malana dandayettees.
Haasayettida hayyo xaafo bilaa go'ay deretettatu lanqqe xallan zeerttenna. Dumma dumma citatinne issi issi asatikka haasayettida hayyo xaafo bilaa baggaara gaytotettatanne bantta de'iyo xaaxi waaxido hanotaa qonccissana danddayoosona. Issi issi (buzo) asatikka dumma dumma gaytettatun issi allaalliya bollan banttawu de'iya eqettiyo woykko he yohuwaassi woykko allalliyaassi banttawu de'iya kaafiya qonccissana danddayoosona. Bantta sintta hidootanne amuwaakka haasayettida hayyo xaafo bilan qonccissoosona (hiraaganakka) danddayoosona.
Qommon denddidaageetuppe hara haasayettida hayyoxaafo bilawu hara cora oosoti deliyoogaa gidiyoogaa piqaadu (1991) qonccisscsona. Hegeetikka, qonccisiiyo oosuwa, minttettiyo, tokkiyo oosuwa, lahidi kanttiyo oosuwa tamaarissiyo oosuwanne iita oosuwa teqqiyoonne haariyo oosota.
2.1. Qonccisiyo maaduwa
Asi bari meretan bari laytta ubban qan"ishiyan doodettidaba. Hegeekka, I ba heeran be'iyoobay, ekkiyoobay, immiyoobay ubbay A oyshan yeggiyaaba. Hagee ubbay yiido gaasuwaanne ooni oottakko eranawu koyyees. He koshshaa gaasuwan asa na'i ubbay ba eeshshan oychchiyaagaa gidees. Ba heeran beettiya deree, dembbay, shaafay, mehee, do'ay, mereta ubbay asaakka gujjidi awuppe yiidaakko, waani merettaakko, awuppe yiidaakko Qonccissuwa immees. Leemiuwawu booray ayssi yelennee? Asaa ooni medhdhay … giya oyshatussi gamma gidin aggin erinkka erennankka bari zaaruwa immees. Ha zaaruwa immanawu haysiya, haasayan odettiya taarikiya, h.h.m go'ettidi zaaruwa immees. Heggaassa haasayettida hayyo xaafo bilawu qonccissiyo oosoy awu de'ees geetettoy.
2.2. Lahidi kanttanawu  maaddiyoogaa
Asay bari hachchi hachchi de'uwan dumma dumma pudettaanne dugettata mokkananne mo'issna danddayoosona woykko mokkoosonanne mo'issoosona. Gidoppe attin eta gallassa gallassa qaattatun etan gayttiya de’o pudettatuuninne dugettatun keehin coranne keehin xalalissiya (teeqqiya) asa gidiyaa asatuppe he de'uwan hanettiyaabatuppe ha"issikka gidin lahidi kanttanawu koyyoosona. Hagawukka xalalissiyaanne zaaretettiya de’o metuwaappe kessi ekkiyo eta huuphe mero ooratta alamiya bantta kahan medhdhoosona. Bantta medhdhido kaha alamiyaakko kessi ekkidikka hachchi hachchi zaaretettuwaappe haakkidi ooratta kaha garssa alamiyan de'ya kaha de'uwa de’ana danddayoosona. Hegaassikka haasayettida hayyo xaafo bilaa go'ettana dandayoosona.
Qommon qonccissidoogaadan asa na'ay haasayettida hayyo xaafo bilaa baggaara dumma dumma yohotuppe lahidi kanttana (kessiekkana) danddayees. Gidikkonne he buussan:-
•	I koyyenna deretettaa wogatuppenne meezetuppe qofan lahidi kanttees woykko kessi ekkees.
•	Boshettenna meezeta kanttees.
•	Hiyyeesay duriya gelana danddayees.
•	Deretettay ekkenna yeda doonaa haasayees.
•	De'iyoosaappe amarida heeraa ba kanan kiyees.
•	Maacido buquraabaa, dummadumma dirssata xoonees.
•	Asa gidido gishshawu oottanaassi woykko polanaassi danddayibeenna yohota haasayettida hayyo xaafo bilaa baggaara oottees woykko polees.
•	Haasayettida hayyo xaafo bilaa baggaara ba meruwan kaha alamiyaakko paallees, gaammuwaadan ba koyyidoogaa menttanawu danddayees.
•	Keehin meto gidida morkketa qoxxidi xoonees h.h.m.

2.3. Minttettiyoogaa
Asaa naati bantta deretettaa meezetanne wogata haasayettida hayyo xaafo bilaa baggaara minttettana danddayoosona. Gidikkonne haasayettida hayyo xaafo bilaa baggaara maaddoosonanne bessoosona giidi kaalliyo meezetane wogata adussa wodiyawu takissanawu baxetoosona. Hegeeti poliyo oosoti dogettennaadaaninne xayennaadan haasayettida hayyo xaafo bilan minnoosona lo"o baasuwankka tokettoosona. Leemisuwawu deretettaa wogaa giddon beettiya dumma dumma oosoti (bullachchay, qaxxaray, goobatettay haraatikka) haasayettida hayyo xaafo bilaa baggara sinttawu baanaadan minettoosona. Hegaadankka lo"o giyo gatiyaara de’iyaabati (values) leemisuwawu qanxxoy, mino ammanoy, h.h.m. nne haraatikka wogaanne deretettan hanettiyaabati sin ttawu baanaadaaninne adussa wodiyawu gidanaadan haasayettida hayyo xaafo bilaa maaduwan tokettoosona giyoogaa.
2.4.Tamaarissiyoogaa
Issi deretettaa giddon de'iya leemiso haasayati, naagetuwa odoti ( warning), paaxiyoobatinne haratikka deretettaa duussaa maaaraa mankkaa tamarissiya miishsha gidana danddayoosona. Issi deretettay ba wogaa garssan de'iya leemisuwawu, muussaa wogata, maayettaanne utettaa wogatanne haraatakka ooratta yeletaa haasayettida hayyo xaafo bilaa baggaara erissana danddayees. Ha hanotan ooratta yeletay beni wogaanne meeziya tamaarees. Hegaadankka haasayettida hayyo xaafo bilan haggaazettidi naata woykko yelagata baaxiya, imuwa haraakka go"aa tamaarissana danddayettees. Hegaa baggaara haasayettida hayyo xaafo bilay kaa'iyo beeray xoqqa gidiyo gishshawu haasayettida hayyo xaafo bilawu tamaarissiyo oosoy de'ees gaana danddayettees.
Haaasayettida hayyo xaafo bila oosotuppe bayra oosoy asaa na'aa allaxissidi (pashkkissidi) tamaarissiyoogaanne qoppiyo guuggiya aassiyoogaa. 
Ane hagaappe kaallidi de'iya qonccida wolaytta haasayettida hayyo xaafo bilaa qommotuppe amaridaageeta leemisodan be'oos.
•	Leemiso Hayseta (Haasayata)
Oduwa daroy otuwa xooiya shammes.
Betee belliya dares.
Nusoo paraa giishin baliyan ooggees.
Utettaa daroy zerettaa conchchees
Yedaa daroy baassan kessees.
Geeshshaassi geedoy keeha
Naa"u manqqoy manxxaa zal"ees 
Asaa qulliyawu  kuttoy penggiya hokki gelees
Cinccay manqquwa diggenna.
Haree tookkin paray mees
Giidooro siyaakko immooro maakka
Lo"o giido xalee ayfe toyssees.
Saruwan santtay  keeha.
Geeman taawaa  miizzay xeta gawusu geleshshiya.
Aawaa qanggettaynne biittaa za'ettay keetta laalees.
Balay baynna mishshiriya balakkuwa yelawusu
Balgguwa aattida keettaa bone xuuggettees
Dandayay dares
Eesoy booraa yeessees
Laafa maadday yimppo ekkees.
Ceeggay erenna; be'ay erees
Dirbbiya kaniya qooqiya yelawusu.
Demmenna ayfee dereqa dares
Era daroy gooshshaa yeddees
Balggo tama ho'iyay bone awaa ho'ees
Dullee baynna kafoy xaphoy baynna miittan uttees
Qooqee kallidi goochchiyaagaa shocees
Hayqqin agganaagee daafurin yeekkees
Paraa toggennaara maakiinay zuummees gawusu
Hariyawu lanccay hashiyan tookkees
Aawa karida shuchchay aawu bolli wodhdhees
Eraa qaraa zorettenna, ezggettees
Ellelliya kuttiya samissawusu
Ellelliya uray erettaa giidi zaallumaa ganees.
Agga gin aggennay gade bayzzees.
Baana iray baanaa bukkees

2.5	Iita oosota woykko meezeta seeranawu (teeqqanawu) maaddees.
Asaa naati bantta naata (ooratta yeletaa) ubbaa haasayettida hayyo xaafo bilaa baggaara lo”o lo”o  maara- mankkatanne bilatettaa tamaarissidi iita eeshshata seeridi teqqana danddayoosona. Deretettay haasayettida hayyo xaafo bilaa baggaara wordduwaanne wuussaa seeranawu danddayees. Hegeeta iita giido eeshshatu bollan qiridinne eta iitissidi qilliicees. Hageekka qassi naati he iita eeshshatukko gelennaadan woykko etaara sinttawu beennaadan oottana danddayees. Lo”o gatee de'iyo eeshshati qassi minettoosona. Dumma dumma haasayettida hayyo xaafo bilaa molettatu baggaarakka adussa wodiyawu takkanaadan tokettoosona. Iita gatiyaara de'iya eeshshati qassi deretettaa achchan ixettidaageeta gidiyo gishsawu naati (yelagati) eta polennan ixxaanawunne deretetta wogaanne meeziya kanttennaadan gaddarettoosona.
Qommon qonccida oosotuppe haray haasayettida hayyo xaafo bilawu polotikkatto oosoy de'ees. Kaalettiyaageeti bantta biittaa asaa kaalettanawunne haaranawu go'ettana danddayoosona. Deree ba wogaanne oonatettaa eranaadan oottanakka danddayoosona. Hegaadankka haasayettida hayyo xaafo bilay deriyaa (asaa) dumma dumma halchchuwaassi (dichchawu, kaafiyawu) denttettanawuka kaa'iyo beeraykka gita malaa immiyooba. Harabay qassi kaalettiyaageeti asya banan ammanettanaadankka haasayettida hayyo xaafo bilaa go'ettidi tamaarissana danddayoosona leemisuwawu bonchchissiyay cawaa cawaa giidi yexxiyo 	Brunjje Bungge yettaynne haraati qassikka harabaa giidi yexxiyo yettay asaa dichcawu denttettana danddayees.
Gujjidikka haasayettida hayyo xaafo bilay asaa na'aa miqqaynniyaappe, geniyaappe, miishshaa siiqiyoogaappe h.h milatiyaabatuppe seeriyo hanotaykka de'ees. Hagaa malabaa oottiya haasayettida hayyo xaafo bilay doommiyoy biron naati yiiratettan, na'atettan, naata cimmanawu yexxiyo yettaappe doommidi qantta haysetun gidiyo gishshawu so asaa eeshshaara naatu eeshshay issi mala gidanaadan oottees. Hegaa gishshawu yelidaageeti haraynne haraashin aayoti bantta naati iita oosuwaakko beennaadan haara teqqanawu ha haasayettida hayyo xaafo bilaa go'ettoosona.
Ane wolaytta asay iita oosuwa seeranawu go'ettiyo leemiso haysiya (haasayaa) be'oos.
•	Ussee geeduwa kaalliya limiya meqawusu
•	Eesotiya kaniya qooqiya yelawusu
•	Eeyyay wura giin yeletti aqees
•	Iitay iissi cayees.
•	Eeyyay basoy diishin asasoo bees.
•	Laafana haattay kanaa mees
•	Qitan tisttin miiriqay goggees
•	Bawu yiida maataa gawariya baqqa gussawusu
•	Agga gin aggennay gade bayzzees

2.1.1 Haasayettida hayyo xaafo bila macaratanne eti aadhdhiyo ogeta
Haasayettida hayyo xaafo bilay aawatuppe naatukkonne naatu naatukko haasaya xalaalan gidennan hara qotaaninne ogiyan aadhdhidi laatettiyaagaa gidiyoogaa bessiyoogaaninne hegaa bollikka eti aadhdhiyo meran ba giddon oykkidobaa qonccisiyoogaa xalaalan wudidi aadhdhiyo ogetanne qottata A meran meran be'oos.


1. Buqura wogaa
Issi issi dere asi bari wogaa, bari buquraa benippe doommidi hachchi gakkanaashin bari kushiyan massidi, pooxidi, giigissidi, hayyottidi go'ettidi de'ido miishshati kushe hiilla oosota. Qommoora qonccida huuphe yohuwan (buqura wogay) aawatu buquray haasayiyoogan woykko hayseyiyoogan woykko yexxiyoogan aadhdhiyaageeta ba giddon oyqqenna.  Hageeti zammaana yeletay ha"i wodiyan ba soon wogaa miishshaa, wogaa maayuwa, wogaa qumaa, wogaa keettaa keexuwa h.h.m. bari aleeqodan bonchchuwan wottiyoogeeti, oykkiyoogeeti taarikiyawu issisan shiishshidi wottin, haaho biittatuppe asay be'anawunne pilggi xeellanawu pultto gidida cora buqurati de'oosona.
Azaze piqaadu ha macaraa xalaala xeelliyaagan pilggi xeelo macaraa oottidi xeelliyo aaho xeelliyoobay awu de'iyoogaa qonccissees.
“Buqura wogay… biittatettaa kuushe hiillaa (folkcraft) biittatettaa misiliya (folkart), biittatettaa gimbbiya oosowa (fola architecture), biittatettaa maayuwa (folkcustom) nne biittatetta qumaa katuwa (folk cookery)… shiiqidosona.” Ha macaray ba giddon oykkiyo buqurati toraa, gonddalliya, sagaayuwaa, migiduwaa, waaruwaa, calaa, kaduwaa, qambbaraa, buddeenaa, geeshuwaa, parssuwa, qoociqoocuwaa, bullukkuwaa, kutaa, xikkiya, unccaa, mashshaa, danccuwaa, daattaa h.h.m.  beni aawatu kushe hiillaa ayfetanne go'ettiyo so miishshata issi bagga gididi aadhdhiyaabata.
2. Issippetettaa meeziya
Hagee qassi benippe doommidi aawati bantta de'uwan meezetidonne yeletawu aattido ayyaanaabanne ayaanaba gidenna ammanota, meezeta, wogatanne goynota ba giddon oykkees. Harabaykka qassi woosaa, xoomaa, taskkaaraa, Gifaataa, xoomaa birshshiyoogaa, ufayssa aginaa, haattaa meechchaa, h.h.m. meezeta bagiddon oykkees
Haasayettida hayyo xaafo bilay qassikka qaalaaninne mayzza ma"e wode durssan aadhdhana danddayees.
Meeziya tamma
Garssaara imettida oyshatussi  citan gididi zaaruwa immite
1.	Haasayettida hayyo xaafo bilay immiyo go'ata xaafi simmidi issuwawu issuwawu qonccissuwa immite.
__________________________________________________________________________________________________________________________________________________________________________________________________________________________________________
2.	Asaa na'ay haasayettida hayyo xaafo bilaa go'ettidi kessi ekkana 
(lahidi kanttana) danddayiyoobati aybee aybee? Qonccissidi xaafite.
______________________________________________________________________________ ___________________________________________________________________________________________________________________________________________________________
3.	Intte issoy issoy haasayettida hayyo xaafo bilaa go'ettidi aybippe aybippe lahidi kanttiyaakko woykko kessi ekkiyaakko issoy issuwawu yooti simmidi intte kotta qofaa xaafite.
____________________________________________________________________________________________________________________________________________________________
4.	Haasayettida hayyo xaafo bilay yeletaappe yeletawu waanidi pinniyaakkonne qanttan qonccissiste.
____________________________________________________________________________________________________________________________________________________________
5.	Haasayettida hayyo xaafo bila macarati aadhdhiyo ogiyaappe issuwa gidiya buqura wogay ba garssan ay ay oyqqiyaakko xaafite.
____________________________________________________________________________________________________________________________________________________________
6.	Haasayettida hayyo xaafo bila macarati aybee aybee?
____________________________________________________________________________________________________________________________________________________________
Ha shemppuwa kuushshaa
Wolaytta derenkka gidin harasan awankka haasayettida hayyo xaafo bilay deretettaa oonatettaa qonccissees. Deretettaa asay haasayettida hayyo xaafo bilaa go'ettidi bantta de'iyo heeraa qonccissana danddayoosona.
Hegaadankka bantta wogaa, meeziya h.h.m. qonccissanawukka haasayettida hayyo xaafo bilaa go'ettanawu danddayoosona. Ha hanotan wogaanne meeziya ammanttiya meran adussa wodiya takissanawu qassikka ooratta yeletawu aattanawu haasayettida hayyo xaafo bilaa gita miishsha oottoosona.
Issi derettettaa giddon hanettiya deretettaa gaytotettati qonciiyoykka haasayettida hayyo xaafo bilaana gidana danddayees.Haasayettida hayyo xaafo bilaa go'ay deretettatu lanqqe xallan zeerettenna. Dumma dumma citatinne issi issi asatikka haasayettida hayyo xaafo bilaa baggaara gaytotettaanne bantt de'iyo xaaxi waaxido hanotaa qonccissana danddayoosona.
Haasayettida hayyo xaafo bilay immiyo go'atuppe woykko oosotuppe amaridaageeti: qonccissiyoogaa, minttettiyoogaa, tokkiyoogaa, Lahidi kanttiyoogaa, tamaarissiyo oosuwaanne iita oosuwa teqqiyoonne haariyo oosuwa.
Asaa na'i bari de’on oyshan kumidaagaa gidiyo gishshawu ba heeran beettiya deree, dembbay, mereta ubbay asakka gujjidi awuppe yiidaakko, waani merettidaakko, qonccissuwa immees. Leemisuwawu maggaayee ayssi yelenne giya oyshaassi kikke gidin aggin erin erennankka bari zaruwa immees. Hagee qanttan haasayettida hayyo xaafo bilay qonccisso go''aa (oosuwa) immiyoogaa bessees.
Asaa gallassa gallassa qaattatun etan gayttiya de’o pudettatuuninne dugettatun keehin coranne xalalissiya woykko teeqqiya asa gidiya asata gidin lahidi kanttanawu koyyoossona. Hagwu qassi haasayettida hayyo xaafo bilay lahidi kanttanawu maaddiyoogaa bessees. Hegaa gishshawu asa na'ay haasayettida hayyo xaafo bilaa baggaara dumma dumma yohotuppe lahidi kanttana (kessi ekkana) danddayees.
Asaa naati bantta deretetta meezetanne wogata haasayettida hayyo xaafo bilaa baggaara minttettana danddayoosona. Hegeekkaa qassi haasayettida hayyo xaafo bilay minttettiyo haggaazaa immiyoogaa bessees.Issi deretettaa giddon de'iya leemiso haasayati, paaxiyoobatinne haratikka deretettaa duussaa maaraa mankkaa tamaarissana danddayoosona.
Haasayettida hayyo xaafo bilay immiyo go'atuppe haray iita oosota woykko iita meezeta teqqanawu maaddees.Hageetuppekka haray haasayettida hayyo xaafo bilay immiyo go'ay polotikato oosuwa





Heezzantto Shemppuwa
3. Haasayettida Hayyo Xaafo Bila Qommota
Geluwa
Kase aadhdhida shemppotun haasayettida hayyo xaafo bilaa aybatettaanne eeshshaa qassikka eti aadhdhiyo ogiyaa be'ida. Simmidikka eti deretettaa garssan immiyo go"aakka be'ida.
Ha shemppuwan nuuni aahuwan be'anabay qassi dumma dumma haasayettida hayyo xaafo bila qommota qonccettan amppidi tamaariyoogaa. Zaaridikka qassi ha dumma dumma haasayettida hayyo xaafo bila qommota awude awudenne ay mala hanotan go'ettiyaakko xeellana.
Ha shemppuwa sintta qofaa
Ha shemppuwa wurssettan tamareti:
•	Haasayettida hayyo xaafo bila qommota shaakidi yootoosona
•	Haasayettida hayyo xaafo bila qommotuppe issuwa gidiya haysiya kifilyan eqqi denddidi issoy issuwawu yootana
•	Haasayettida hayyo xaafo bila qommota issuwa issuwa qonccissana. 
•	Qan"ishiya, xooringgiya, yettaa, zilaasa h.h.m. kifiliyan eqqidi kaa'ana.

3.1.	Doonan  odettiya haasayettida hayyo xaafo bilata
Ay biittaaninne gido wogan dumma dumma haasayettida hayyo xaafo bila qommoti de'oosona. Ha haasayettida hayyo xaafo bilati erettiyo qottati naa"a. Hegeetuppekka koyroy haasayettida hayyo xaafo bilaa shaahoy yedaaninne ziiriyan odettiya haasayettida hayyo xaafo bilatun maddabettiyaagaa gidishin naa"anttoy qassi dantto qottaaninne yettan maddabettiyaagaa. Dantuwan maddabettiya haasayettida hayyo xaafo bila geetettidi erettiyaageetuppe zilaassay, ceeqoy, gayroy, yettaynne haratikka amaridaageeta.
Nu Wolaytta derenkka gidin hara dumma dumma biittatuuninne heeratun yehuwa wodenne qassikka bullachchaa wode asay go'ettiyo haasayettida hayyo xaafo bila erati leem. ha.qommon xeesettidaageetuppe haratikka de'iyoogaa erana koshshees.

Yedan shiiqiyaageeta geetettidi erettiya haasayettida hayyoxaafo bilati mereta biddaa, leemiso haasayaa, haasayanodettiya taarikiya( legend), haysiyanne hegeeta milatiyaageeta.
3.1.1. Merta biddaa
Mereta bidday “alamiya merettaabaa, asaa naatubba, hayquwaanne de'uwa mayzza ma"e yuusaabawu gaasuwa immees, doozatunne meedoosatu woykko biitta dumma dumma meratu merettaabaa yootees.
Bidetta meretay “meretan haniyaabata qonccissanawu maaddees. Asfawu zerihuuna, (xaafo bilawu baasobata, 1992:34). Ha eranchchaa qofaappe denddidi bidetta meretay xaaxi-waxidi de'uwan qaaxxiyaageeta gidinkka qaaxxenna meretatu merettaanne aybatettaa dumma dumma odotun birshshi qonccissanawu nookkiya haasayettidia hayyo xaafo bila shaaho gidiyoogaa akeekoos.
Asaa na'ay ba oonatettaanne aybatetta qonccisswanawu koyyees. Hegaa gishshawu bari huuphebaa gidinkka haratuban hanees giidi qoppiyo bari wozanaa koshshaa qonccissanawu dosees. Ba de’o layttan yashshiya allaalletuppe la'a gidanawu woykko woppaa demmana koyyees. Ha metotun shocettennaadaankka bari huuphe kessi ekkiyo hiillaa giigissees. Ha yashshiyaanne dagantiyaageeta geetettiya hanidabatussi denddoy ayba gidana danddayiyaakko malanawu kajjeelees. Kessi ekkiyooba giidi qoppiyo metuwa birshshiyo qofaakka yootees. Lo”o gidiya yohotussi eta lo"otettawu gaasuwa immees. Iita gidiya yohotussi eta iitatettawu gaasuwa immees. Iitatettawu eti aatti imettido gaasuwa qonccissidi issi baggaara ezggiyaageeti bantta iitaape woykko bantta iita oosuwappe simmana malanne naagettana mala timirttiya immees. Asay mereta biddaa baggaara bantta huuphe taarike yuusaabaa, bantta sheeshshaa (qommuwa) mayzza ma"e yuussaa yootoosona.
Meretta biddan aadhdhiya kiitay ammanuwaara oyqqettees. Gaasoykka asay bantta huuphessinne merettida yohotussi birshshettaa immiyoy bantta wogaadaaninne bantta ammanuwaadaana. Eti go'ettiyo kattatunne mehetu (do'atu) merettawu birshshettaa immidi yootoosona. Bantta haasayrettida hayyo xaafo bilaa baggaara aattiyoogaakka qoppidi ufayttoosona.
Xaaxi- waaxin mereta biddan beettiyaanne asaa kahaa garssan oyshaa medhdhiya mereta hanotatussi ubbaassi zaaruwa immanawu kajjeeliyo haasayettida hayyo xaafo bila.
Mereta biddaa garssan eeshshaawadan shiiqiyay do'a gidishin asaykka hara asappe dumma eeshshay imettin malaalaa oottiya tumu alamiya asaappe dumma oosuwa poliyaageeta gididi shiiqoosona. Kase qonccissidoogaadan bidetta meretawu ammano gomppaynne goyno qottay de'iyoogaa gidiyo gishshawu shiiqiya yootoy ammaniya asatussi dumma ufayssaa immiyoogaadan ammanettees.
Leem: wurkkaa wurkkiya ayssi wurkka wurkko geetettadee?
Wurkkaa wrkkeessi eceriyaadan achchay de'ees, kafuwaadan qefee de'ees. Issi wodiyan kafotinne wora do'ati ixettidi ichchashu gallassa kumettaa olaa olettidosona. Wurkkiya wurkkiya qassi aybiininne gayttennan gaxan eqqada xeellishin wora do'ati qohidi beettiyoode woykko hinkkoota shociyoode etakko baada taani intte bagga, be'ite ta achchaa, be'ite ta xantta, ane kafotuppe tanadan achchaynne xanttay de'iyoy oonee? Gawusu. Qassikka kafoti paallishin etakkokka baada taani intte yara be'ite ta qefiya, ane wora do'atu giddon tanadan paalliiddi biyay onee? Gawusu. Hegaadan gaydda qassi olaakko gelukku.
Guutta wodiyappe simmin sigay oosettiyoorin olay eqqiis. Sigaa gaaso oottidi gita baalay oosettiis. Wurkkaa wurkkiya kafotu Gibiraakko biyoode nuussi do'aadan acchchay baawa giidi yedattidosona. A qassi woraa do'atukko biyoode nuussi kafotudan qefee baawa ayssi yaadi giidi yedettidosona.
Hagaappe simmin yellatada kafotikka wora do'ati bana be'ennaadan galla galla qosetta pee'ada omarssi omarssi kattaa koshshawu kiyiyoogaa doommaagaasu. A wurkkaawurkkiyo (qamma kafiyo) geetettidoy he wodiyappe doommiina. (Asfawu zerihuuna, bila xifatiyawu baasobaa, 1992: 35) 
Ha yootoy issi mala eqoy baynna ay yohoykka iita gidiyoogaa bessees. Wurkkaa wurkkiya (qamma kafiya) qamma kanchchiyan paallanaadan O gaddarisidaagee wordduwa haasayidoogaa, maacada issi yaraa baggan minnennaagaa, naa"u meraa oyqqada naa"atakka milatanawu kajjeelliyoogee naa"u yaratu achchankka A ekettennaadan aggidoogaa akeekissees. Yootuwa ezggiya asassikka naa"u eqoy (qofay) de'ikko issuwankka gidennan attiyoogaanne qohettana danddayiyoogaa besssees.
3.1.2. Doonan odettiya taarikiya
Doonan odettiya taarikee issi layttan woykko wodiyan issi heeran polettida tumu taarikiyaappe guuttaa mooqi ekkidi haasayettida hayyo xaafo bila merettaakka gujji shiiqiya haasayan odettida taarike. Haasayan odettiya taarikiyawu denddoy aadhdhida layttatu woykko aadhdhida wodetu taarikiya. Halchchoykka deretettaa garssan simerettiya keehin qofissiya allaalletussi zaaruwa immanaassa. Hegeekka kase taarikiyan de'iya asi oottido lo”o oosouwa woykko iita oosuwa bessidi he oosuwa ooni polidee? Ayssi polettidee? Giya oyshatussi zaaruwa immidi tamarissiyoogaa.
Haasayan odettiya taarikee baasettiyoy tumukka polettidosona geetettiya taariketu bollaana. Haasayan odettiya taarikee wudiyoy (Zerihuuna, 1992:32)shiishshiyoogaadan “kawotubaa, asaa sheeshshatu woykko asaa qommotu giddon oosettiya domettaa woykko olaa, yedetaabaa, erettida mino asatubaa, bonqqiyaageetubaa, mereta danobaa, moottatu sunttatubaa, katamatubaanne (ambbatubaanne) cora asaa issi moottan wottiyo keettatu keexettaabaanne haratakka yootees”. Haasayan odettiya taarikiyawu baasoy tumatettay de'iyooba giishin polettidosona geetettidi erttida oosoti polettido layttaa, hanotaa, sohuwa, hegaadankka oosota polida asata bessiya malaatay de'iyoogaa malatanaassa.
Haasayan odettiya taarikee deretettaa dichchaa xekkaadan wodiyappe wodiyan diccananne kaseegaappe lo"ana danddayees. Haasayan odettiya taarikee aadhdhida taarikiya yootidi ooratta yeletay balaappe tamaaranaadan giya maraa kaallanadan kaalettiyo,tamaarissiyoonne naagettanaadan oottiyo halchchoy de'iyoogaa. Issi haasayan odettida taarikiya eranawu deretettaa wogaa de’o hiillaanne maaraa eriyoogee koshshiyaaba. Gaasoykka doonan odettiya taarikee odettiyoy deretettaa de'uwa ammanuwaaranne meeziyaara gaytotettay de'iyo hanotaana.
Leem: Haaxe MIlilee  Wolaytta asaa olan waati xoonidee?
Mililee hayyuwa kase Wolaytta kawuwaara ooyettidi biida wolayttata oychchiis. He oychchido asati Mililessi Wolaytta asay ba keettaa,ba naata, ba ma chchiyoonne ba mehiya daroppe dosiyo gishshawu wolaytta keettaani ne tamaa yeddiyoorin he tamaa cuwaanne lacuwa be'inne olaa aggidi soo simmin niyo olay shuggana giidi yootidosona. Ha giido maaraadan Milileenne, Milile wotaadaray Wolaytta biittan oyddyu zooziyaara keettan tamaa yeddi aggidosona. Yaatin ha googaadan Wolaytta asay pooraa ta naatoo! Ta mehiyawu! Ta aquwawu ginne olaa aggidi guyye guyye giyaaggiis. Yaati Mililee he Wolayttatuppe demmido eran Wolaytta olaa xoonidi Kawo Xoonakka Boroddan oyqqidi kawoy naagetisoogaadankka Kawo Xoona Addisaaba ekkidi efiis.
            3.1.3. Haysiya
Haysee asa na'i issippe de'iyoogaa doommido wodiyaappe doommidi odettiiddi de'iya adussa layttay (baree) de'iyo haasayettida hayyo xaafo bila shaaho. Haysee oduwaassi baaso gidiyoogankka erettees.

Haysee yooto hiillay de'iyo kasiya kaaluwan ogiya oyqqi uttidaagaa gidiahin ay darissuwaadankka gelo woykko yootettiya taarikiya erissiyo, biddidi yotiyoonne kuuyyio woykko qofaa wurssiyo shaahoy delees. Giyoogeenne haysee yootettiyoode doomettay, giddoynne wurssettay delees. Koyro yooto shaahoy, taarikee polettido wodiya, sohuwaanne taarikiyaaway gallassaappe issi gallassan Ebelanne Ebela geetettiya asati issi sohuwan de'oosona gi doommees. Giddo shaahuwankka (kifiliyankka) qommon ebelanne ebela giido asati hagaadan hanidosona, hagaanne hagaa mala yohuwa oottidosona gi simmidi wurssetta shaahuwan hageenne hagaa mala yohoy eta bolli gakkiis giiddi kuuyyees.
Xaaxi waaxin haysee taarikiyaawa gidiya yohota, heeraanne wodiya erestissiyoogaappe doommidi taarikiyaawatun polettida oosota, eta gakkida qohuwa woykko eti demmido lo"obaa qonccissees. Haysiyan shiiqiyaageeti asaappenne ha be'iyo alamiya asaappe dumma eeshshay meraynne eray de'iyoogeeta oottidi deretettaa tamaarissanawu he asatu baggaara asaa lo”o oosoynne iita oosoy hegaadankka eta eeshshaykka qonccettees. Haysee shiiqiyo hanotay nu biittan daro wogatun issimalatettay de'iyoogaa gidiyoogaa A eranchchati yootosona. Hegeekka haysiya yoottiyaagee “haysee haniis!” giidi  doommiyoode ekkiyaageeti de'ikko leemisuwawu wolyattatuwan meezetidoogaa dan “hanees!” geetettiyoogaadan ubban hara doonatu wogankka hagaa mala hanotan hayseyiyaagee (haysiya yootiyaagee), ekkiyaagee, yootoy, yootuwa wurssiyoode hara yootuwa koyiyoogaadan qonccissiyo hanotaynne ekkiyaageetikka hayseyidaagaa yootido gishshawu galatiyo hanotay de'iyoogaa yootees.
Daro nu biitta wogatun haysiya giddon shiiqiya eeshshawati asata, do'atanne woraa do'ata. Hegaa giyoodee eeshshaawati, do'a kanchce gididi shiiqiyo hayseti de'oosona, asaynne do'ay issippe shiiqiyo haysetikka de'oosona, asa xalla gididi shiiqiyo haysetikka de'oosona.
Eeshshawati gishshatiyo eeshshay wogaappe wogan dummatana danddayees. Giyoogeekka deretettaa ammanuwaadan, dichchaadan, de'o meeziyaadan do’ati gishshatiyo eeshsay dummatan danddayees. Leemisuwawu, issi issi heeran bilatettawu qaariyo gishshayikko hara heeran worakana gidana danddayees. Haysee shiiqiyoy asatu gallassa gallassa de'uwa bessana danddayiyo hanotaana. Gaasoykka hayseyettiyoy asaa  de'uwaara  oyqettidi asaa tamaarissanaassa gidiyo gishshawu aattiyo kiitay asa na’aa gakkiyaabanne de’o meeziyaara keehi oyqettidabanne dabboti uttidaba.

Kase de'iya shaahuwan haysee deretettaa tamaarissanawu shiiqiyaagaa gidiyoogee odettiis. Gidikkonne, deretettay lo”o wogaanne meeze giidi ammanidoogaa sabbidi iita giidi ammanidoogaa karidi shiishshana danddayees. Hegaa gishshawu haysee issi deretettaa polotikaa, issippetettaanne ikoonoome xaaxi waaxido baaso gate de'iyo lo"oban (value) shiiqiyaaba.
Leemisuwa 
Issi goshanchchay de'ees. Issi dure zal"anchchaappe miishshaa tal"ees. Miishsha qanxxanawu ixxin kanay zal"anchchaa haggaazana mala immees. Kanaykka zal"anchchaa ammanaatuwan haggaaziiddi takkiis. Gallassaappe issi gallassan keettaa godaati baynnasan zal"anchchaa na'ay zin"idaagaa shooshshay dukkanawu yees. He wodiyan kanay shooshsha qanxxerettidi wori simmidi kanay na"aa lanqqiyan eqin shooshshaa anhay kunddi uttiis. Na"aa ayyiyaakka giyaappe yaada hanidabaa ubba xeellaasu. I azinay yiin assi yootaasu. Dure zal"anchchay kanaa oosuwan ufayttido gishshawu goshanchchaa acuwa agganawu maaciis. Hegaa gishshawu ne acoy qucettiis giya dabbdaabbiya xaafidi kanaa qooriyan qachchidi kanaaa godaakko yeddiis. Kanay ba kase keettaakko (bagodaasoo) simmishin goday acuwa qanxxanawu yiishin ogiyan gayttidosona. Bitanee waanada aggada yay giidi oyqqido cuguwan huuphiya shocin kanay eesuwaarakka hayqqi aggiis. Kanaa hassayenna hayquwawu bitanee kayyottidi shiiqi xeelliyoode qooriyan xaafettida woraqata be'iis. Ayba gidaneeshsha giidi nabbabiyoode acuwaappe la'a gididoogee xaafettidoba. He wodiyan bitanee keehin kayyottiis. Issitoo qanxxiyoogaappe naa"utoo heezutoo likka geetettidoy hagaa mala hanotaassa. Asay eesuwa daruwaappe daro wodiyan lo”o yohota xayssoosona.
3.1.4. Leemiso haasayaa
Leemiso haasayay bari giddon siqimmidi oyqqido qofata dere asay gallassa gallassa de'uwa (duussaa) meezetuppenne be'idobatuppe demmidobata bantta ammanettiyoonne tumatettaa qonccissiyooba.
Hara guussan qassi leemiso haasayay dere asaa wogay maayettiyo hanotaa maaran merettees. Leemiso haasayay doorettida qaalata siitidi go'ettiyoonne gum"ettida ciimma qofaa oqqqida haqqa qommo. Ha haqqay haasaya gidikkonne leemisotettaara de'iyo gishshawu leemiso haasaya geetettiis. Ha haqaa asay go'ettiyoy yohuwa kuuyyanaassa; minttettanaassa, boolimaa xoqqissanaassanne yohuwa qonccissanaassa. Leemiso haasayata wolayttan minuwa sabbanawunne laafaa boranawukka go'ettana danddayettees. Ane ha garssaara de'iya leemisota be'oos. 
Minuwa sabbanawu go'ettiyo leemiso haysiya (haasayaa)
•	Aaway diishin na'ay daalees
•	Baassa gin baaci uncca qanxxees
•	Booraa woyshoy goyyishin keedees
•	Biraawaa oonne eqqi uttissees
•	Danddayay dares
•	Dawuron de'iya ishay danggarssaa qanxxin wolayttan de'iya dabbuwawu hayttay kiyees.
•	Danddayaa daroy xoonees
•	De'oy paahees; xayoy xanttees
•	Gidin giyan gishettees
•	Eray guutuwaana; eeyyay bo'aana
•	Gabban santtaa tokkay balgguwan miiddi shaaccees 
•	Hariyan caanidaagawunne biittan ottidaagawu aadhdhees
•	Higgiyawu eqqay xoossawu aqees
•	Kare paray piriixin so paray gurubees
•	Kallida na'ay qaayciya miizzaa heemmees.
•	Minoy miixan zaarees
•	Minnin michchiya ceeqawusu 
•	Minuwawu qammees, laafawu wonttees
•	Zokkoy ixxin oottay uloy ixxin mees.
•	Woxxiya genessiya zin"idaaro denttawusu
Meeziya  tammanne istta
Ane inttekka waattan waattan gididi minuwa sabbiyo hara leemiso haasayata issoy issuwaara haasayidi xaafite.
__________________________________________________________________________________________________________________________________________________________________________________________________________________________________________
Laafaa boriyo Wolaytta leemiso haasayata
•	Awan shiishshennaagee aginan wuuqqees.
•	Azallay shiyan shemppees
•	Akashee dulliyan zinnigaaree geelees
•	Azallay zin"idi qakkees
•	Bawu paxennay ba bollossi xale bookkees
•	Beenna betee koshshaa yelees
•	Boora kessenna gadee boora worees
•	Bawu yiida maattaa gawariya baqqa gusawusu
•	Booze oyssaa mayraama xifawusu
•	Booray sanggissidaa laaccees; laafay yimppida sarotees
•	Daguwaaway diishiin masuwaawawu poo'ees
•	Deeshsee goyina I kallonne kamenna; I godanne galatissenna
•	“Ha metuwawu awubay giin azallaasoo bayiis” gees.
•	Harumenna kushiya pilaymenttees
•	Kiitaa ixxana na'ay laaxaa ixxees
•	Kareera kafaafaayyo; sooni buleera goseera manqqo
•	Koosuwa guuttaa uyidi tohuwa malettees
•	Kanaa waaxin shendderaakko goyyees
•	Laafana haattay kanaa mees
•	Laafa laafa geennay bawu laafa
•	Laafay laataa naagees
•	Laafa maadday yimppo ekkees
•	Laafa tamay punnishin to'ees
•	Laafaara lagge gidanaappe minuwaara morkke gidana
•	Manqqoy manddishin duree mi kallees
•	Misse miizzee goday guttumaa miikke gees
•	Yeelli baynnay xiiri baarees
•	Worddoy omarssi kawuyees
Meeziya tammanne Naa”a
•	Ane inttekka laafaa boriyo leemiso haasayata gujjidi xaafite 
__________________________________________________________________________________________________________________________________________________________________________________________________________________________________________
Danttuwan yootettiya Wolaytta leemiso haasayata
Ane garssaara de'iya leemisota be'oos
a.	Hanno miiday aybee? Tama!
Hannokka miiday aybee? Tama!
Yaatin aybissi shiretta wodhdhikkii?
b.	Hawulaashoy haattawu dafees;
Xadee maatawu dafees;
Woyshoy biittawu dafees;
Ee tenne Baabisoy bawu dafees.
c.	Michchiya baynna giyan saammees gooppa!
Miyyiyan ishay baynna olan guyye xeelloppa!
Woy wora woy hayqqa aynne qoppoppa.
d.	Buuridi maana gin booraa ashoy guuxxees;
Maarayidi maana gin maraa ashoy gidees.
Ee qofaaway qosidi barssees.
e.	Cuchchikko ne aaway hayqqana;
Doonan gam"ettikko ne aayyiya hayqqana;
Mittikko neeni hayqqana
Hodde waatuuttee? De'oy metottenne saroy saaphottenne.
f.	Heqqumin "tana oyqqo» giishin,
Hexxishin “wora dara” giishin,
Laawee gidduwan coo attees.
Ee akeekettiyaakko  aadhdhees.
Issi yafara xalaalan yootettiya Wolayttatto leemiso haasayata
Ane garssaara imettida leemiso haasayata leemisodan xeelloos
a.	Woriday gayro ereesippe attin bana woranabaa erenna.
b.	Yaaretiya gawaray ikisiyaara mees.
c.	Bonchchoynne boosoy sooppe kiyees
d.	Ceeggida puxay wuygiya wurssees
e.	Dungguuxaa durssaanne baacciraa cuuluwa asi erenna; be'ay erees.
f.	Duunnee oottin mokkees; ogee hemettin aadhdhees
g.	Ellelliya uray erettaa giidi zaallumaa ganees
h.	Bolloora bonkkolu giishin miizziya wonzzuwaara aqawusu
i.	Xilloy xinqodan melees;worddoy wolaadan orddees
j.	Lellehee yeluwa ereesippe attin dichuwa erenna
k.	Dungguuxaason libbaamay yezees
l.	Bolluwa yashshawu erettaa coommettees
m.	Dureenne duudee issuwa
n.	Qeeri duree yoota yoota gees
o.	Modhdhana miin mogana gattees
p.	Wozani woriin azini yeddees
q.	Xibaa kushee baattaa gelenna
r.	Toskkayoy metenna; toxxayoy meto
Iita oosota woykko meezeta seeranawu woykko teeqqanawu maaddiya leemiso haasayata
A. Kayso! Kayso! gin kaysoy yaa’aappe woxxees 
B. Wuuqqi eriya uray malaati goozees. 
Macca asa xeelliyaagan wolaytta asay go’’ettido leemiso haasayata.
1. Macca asay maqqosan maatay mokkenna.
2. Macca asay niyo tuma gin yeekkees. 
3. Mishiriyaa hayqqiyoo laytti shareechchuaa gelawusu. 
 Bana siiqiya asaa boranawu wolaytta asay go’’ettiyo leemiso haasayata
1. Kokkay uyaana haattaa yoray uyees
2. Qeesee duufuwaa bayzzees
Leemiso haasayawu mise birshshettaa demmiyoogaa
 (Mise gidiya leemiso haasayaa demmiyooaa)
Mise birshshettaa giyoogee issi leemiso haasayaa haraara milatiya leemiso haasayan birshshiyoogaa giyoogaa
Ane kaalliya leemisota xeelloos.
•	Ubba baynnaara cum"u giin maana gawusu 
Mise birshshetta: Missa miizzee goday guttummaa miikke gees.
•	Cincciya cimmiin eyyiya yekkawusu 
Mise birshshettaa: Maana goromootiya loommee gawusu.
•	Zoriin ixxay zoodin ba"ees. 
Mise birshshettaa: agga giin aggennay gade bayzzees.
Meeziyaa Tammanne heezza.
 Garssaara imettida oyshata waattan waattan giddidi zaarite.
1.	Danttuwan yootettiya Wolaytta leemiso haasayata xaafi simmidi issoy issuwaara qofaa laamettite.
________________________________________________________________________________________________________________________________________________________________________________________________________________________
2.	Ane issi yafara xalaalan odettiya Wolaytta leemiso haasayata xaafi simmidi issuwawu issuwawu birshshettaa immite.
________________________________________________________________________________________________________________________________________________________________________________________________________________________

3.	Leemiso haasayaa birshshetta (aybatettaa) xaafi simmidi leemisuwa immidi tobbite.
________________________________________________________________________________________________________________________________________________
4.	Ane intte eriyo usuppun leemiso haasayata xaafi simmidi issowawu issuwawu mise birshshettaa (mise gidiya) leemiso haysiya woykko haasayaa xaafite.
________________________________________________________________________________________________________________________________________________________________________________________________________________________
           Meeziya tammanne oydda
            Ha kaalliya oyshatussi gamma zaaruwa citan gididi immite
1.	Doonan odettiya taarikiya issoy issuwaassi citan yooti simmidi kifiliyan eqqidi kifiliya laggetussi ubbaassikka yootite.
________________________________________________________________________________________________________________________________________________________________________________________________________________________
2.	Intte eriyo haysiya issoy isswaassi citan yooti simmidi eqqidi kifile giddon de'iya tamaaretussikka yootite.
________________________________________________________________________________________________________________________________________________________________________________________________________________________
3.	Doonan odettiya taarikiyaaninne haysiyaa giddon de'iya dummatettaa qonccissidi yootite.

________________________________________________________________________
4. Iita meezeta woykko wogata teqqanawu wolaytta asay go’ettiyo leemiso haasayata citan gididi xaafite
________________________________________________________________________________________________________________________________________________________________________________________________________________________ 5. Ane macca asaa xeelliyaagan Wolaytta asay go’ettiyo hara leemiso haasayata xaafidi issoy issuwaara haasayite.
__________________________________________________________________________________________________________________________
6.  Ane bana siiqiya asaa boranawu Wolaytta asay go’’ettiyo hara leemiso haasayata  xaafidi  kifiliyan nabbabite
__________________________________________________________________________________________________________________________________________________________________________________________________________________________________________

Meeziya tammanne ichchasha
Hagappe xaddeera immettida leemiso haasayati ay wodiyan leemisettiyaakko intte laaggetuura tobbite.
1. Hariyawu hanqqay hashshiyan tookkees. 
2. Kushe keeniyo kuuccidi gaco keeniyo baarettees 
3. Iitay wuro gin yeletti aqees. 
4. Yelida aaway de’ishin na’ay cimees 
4. Cinccay cimmin eeyyay yeekkees 
5. Haattay hadiya efin danccuwaa geeduwaa oleettees 
6. Giyaa eriyaa baaloti na’aa giyyay cimmees 
7. Pugiyaa cinccay, yeluwaa bayraa cimmees 
8. Quuna biittan quunnidi hamettees 
9. Azini wozanaa gawusu sawiya 
9. Darana dabboy gutaran ya'ees 
10. Guuxxaana dabboy guutaraa kiyees 
11. Maahee haattaaa uyiyoosaanna Malay meqqiyoosaa asi erenna. 
12. Maattaa uyyida kanay, oyssa tiyin baana gees 
13. Guyyeppe kiyida dulle utetta diggees 
14. Yedaa iitay baassan keessees 
15. Hayquwaappe attana gibar haqqin moogeenassa gakkees 
16. Kuttoy kaashiiddi baawa meqettaa kessees 

3.1.5	Qan"ishiya
Nu Wolaytta qaala bilatuppe issuwa gidiya qan"ishee mayzza ma"eppe doommidi kaa"ettiiddi de'ees. Qan"ishee salo sa'a gufanttuwa xaaxi waaxiya eeshshay de'iyo, bila oosoy aagee polettiyoy citaana gidiyo haasayettida hayyo xaafo bila kifile. “Qan"ishee oychchiyaagaanne oyshettiyaagaa giddon oosettiya naatu kahaa denttettanawu, bantta moottaa eraanaadan ottanawu, eta qofaa zawaa aassanawu, asaagaa, do'aagaanne meretatu dumma dumma eeshshaanne qottaa annaace ayyaanay de'iyo oyshanne zaaro haasayettida hayyo xaafo bila. Asfawu Zerihuuna, bila xuufiyawu kaanebata /1992:38/.
Qan"ishee ciimmayidi qoppiyoogaa oychchiya, pilggissiya, daro hanotatu baggaara birshshettaa immanaadan danddayssiya haasayettida hayyo xaafo bila. Hara haasayettida hayyo xaafo bila qommotuppe dummatiyoy oyshanne zaaro meran shiiqiyaaba gidiyo gishshawu soheerakka zaariiggiyo eeshshay awu de"ees. Gidikkokka naatu kahaa aassiyo eeshshay de'ess. Naati kaassa meran shiiqiya qan"ishetu baggaara bantta moottaa eroosona, yohotussi dumma wudaa immanawu aatti xeelloosona.
Qan"ishee hankko haasayettida hayyo xaafo bila qommotuugaadan danttuwan woykko yeda nabbabo meran yohuwan qassi muleera hinkkootu ubbaadan deretettaa galla de'uwaara oyqettida yohotuppe shiiqiyaanne deretettaa de'uwa phoolissiyaagaa gidiyo gishshawu gomppan issi mala.
Qan"ishiya giddon oyshettiya yohota xeeliyaagan Zerihuuna, 1992: 39 qonccissiiddi “qan"ishiya kaassan asaa bollaa kifileti, qumanne katta qommoti, so giddo buqurati, ooso miishshati hegaadankka biittaa qottatinne dola meretati oyshettoosona.” goosona. Ha yohotikka deretettaassi de'iya go"aa woykko qohuwa eta aybatettaassikka qan"ishiya baggaara timirttee woykko birshshettay imettees.” Qan"ishee yohota pilliqetta hanotan pilgganaadan, issi mala yohotuura annaacissanaadan oottees.
Xaaxi waaxin qan"ishee koyro kifile bila era oottiyo kifileenne wurssetta kifilee de'iyo go'ettiya ubbatu achchan issi mala maaray mankkay de'iyo haasayettida hayyo xaafo kifile. Qan"ishee allaxissees, kahaa aassees, pilggisissees.
Leemisuwa:
A: Nena qan"ishe!
B:Qayshe!
A: Qaraa qaraara!
B: Mokkissi!
A: Tawu pil"oy niyo molee mokkoshin!
Qarddaa bannakka!
A: Nena qan"ishe!
B: Qayshee!
A: Nenaara tanaara ogeen tollu!
B: Mokkiis!
A: Tawu pil"oy niyo molee mokkoshin!
B: Ta kichchaychin ne bollan maaxoy tollu!
A: Nena qan"ishe!
B: Qayshe!
A: Udulaa qakkada umaa pintta!
B: Udunxxiya laaggada wudiya gatta!
A: Nena qan"ishe!
B: Qayshe!
A: Saluwa sanssalataa duutta!
B: Duufuwa daannatettaa ekka!
A: Nena qan"ishe!
B: Qayshe!
A: Cururu giya haattiyo curqqen tucca!
B: Cuuchchaa geela'eessi oyshaa yedda!
A: Nena qan"ishe!
B: Qayshe!
A: Ha qii pudettenkka shemppay?
B: Mokkiis!
A: Tawu pil"oy niyo molee mokkoshin!
  Haqii xaareeppekka poonnay!
A: Nena qan"ishe!
B: Qayshe!
A: Laguwa laallantta!
B: Mokkiis!
A: Tawu pil"oy niyo molee mokkoshin!
Laata buzotta.
A: Nena qan"ishe!
B: Qayshe!
A: Hiimoy bin hiimoy yees!
B: Mokkiis!
A: Tawu pil"oy niyo molee mokkoshin!
  Hinggettay bin laadee yees!
A: Nena qan"ishe!
B: Qayshe!
A: Dembbaa dereqqa!
B: Deelliya borkkota!
A: Wora giddon woxeretta!
B: Worqqi gusuwan hottoretta!
A: Nena qan"ishe!
B: Qayshe!
A: Gonggolo  gidduwa  goyya!
B: Godare qeesaa ustta!
Meeaiya tammanne  usuppuna
1.	An inttekka garssaara de'iya mela sohuwan xaafidi intte kifiliyan citan uttidi kaa'ite
________________________________________________________________________________________________________________________________________________
2.	Qommora imettida qan"ishiyan amppidi inttekka intte heeraappe oychchi siyidi qan"ishiya kaalliya mela sohuwan xaafite.
________________________________________________________________________________________________________________________________________________________________________________________________________________________
3.1.6	Xooringgiya
Xooringgee qan"isaiyaadan eranchchata shoobbenna. Gaasoykka xooringgiyan iitiya cashshati daroosona. Hegaa gishshawu ha haasayettida hayyo xaafo bilan go'ettiyay dariya baggi naata. Xooringgiya kaassaa hiillay qan"ishiyaagaadan oychchiyaageenne oyshettiyaagee de'iyooba. Gidoppe attin xooringgee qan"ishiyaadan oyshettido oyshawu gamma zaaruwa immanaadan koyiya woykko naaggiyaagaa gidenna. Oychchiyaagee “xooringge” gin oyshettiyaagee xotte” gi giidi kaa'iyo kassa.
Leem;
A: Nena xooringge!
B: Xotte!
A: Naa"u inddeenne heezzu addee de'iyo  keettay osoy?
B: Baassaso
A: Nena xooringge!
B: Xotte!
A: Addiya zolliya, inddee zolliyo, he keettaa era
B: Mokkas!
A: Ne na'ay kanaa woridi yo ta  na'ay genessiyo woridi yo; hegee sorssaso
A: Nena xooringge!
B: Xotte!
A: Adde karachchaa, indde daraachchiyo, he keettaa era
B: Qolchchaso! h.h.m.
Hara xooringgiyaanne qan"ishia dummatettay qan"ishiya oychchiyaagee zaaruwa demmiyoy pilggettidi zaaranaadan oyshettida asappe. Gamma gidinkka oyshettiyaagee zaarees. Xooringgiya wodiyan oychchiyaagee xooringge! Gi doommidi oyshettiyaagee oyshettiyoobawu zaaruwa immanaadan gidennan oyshettiyaagee ba gaana koyyido yohuwa woykko hanotaa injjeyidi gees.
Meeziya Tammanne laappuna
Ane inttekka ha kaalliya mela sohuwan xooringgiya xaafi simmidi issoy issuwaara citan kaa'ite.
____________________________________________________________________________________________________________________________________________________________
3.1.7.yootettaa
Haasayettida hayyo xaafo bilati haasayan (qaalan) odettiyaageeta. Hageeti ha qaalan de'iya hayyo xaafo bila shaaho gidiya haasayettida hayyo xaafo bilati odettiyo maaray mankkay etawu de'ees. Haasayettida hayyo xaafo bilaakka gidin hayyo xxafo bilaa shiishshettaa hiillay eti naa"aykka ekettiyaageeta gidanaadan oottiya yohotuppe issuwa.
Haasayettida hayyo xaafo bilaa odettaa hanotay haasayettida hayyo xaafo billaa qommuwaadan, haasayettida hayyo xaafo bilaa yootiya izaawudaaninne odettiyo asatu oonatettaadan dummatees. Gidoppe attin ay haasayettida hayyo xaafo bilawukka lo"o yootetta hiillay de'ana bessees. Issi bila xifatiya puulanchcha oottiyay gamppaa gidikkonne xaafetta hiillay woykko shiisho hanotay puulaassi gita malaa immiyooba. Gidikkokka issi yootiya uri ba yootiyoobaa  loytti eridi yootettiya yohuwaadan barina giigissidi ba odiyo asaa kahaa baakko goochchana bessees. Eta heennaa haarana, eta ezggettaa yeemuwaakka dichchana koshshees. Cenggurssay kiitaara milatana bessees. Giyoogeekka minni ekkiya kiitaa aattyioode minni ekkiya mal”o cenggurssan yootana bessees. Ezggiyaageeta teeqqenna malanne etawu xiskkuwaa yeddennaadan beegottidi ezggiyaageetu hanotaa loytti kaalliiddi yootana bessees.
Meeziya tammanne hosppuna
Kaalliya oyshatussi bessiya zaaruwa immite. 
1.	Haasayettida hayyo xaafo bila qommoti erettiyo qottatanne eta sunttaa xaafite.
________________________________________________________________________________________________________________________________________________2.Asa na'i ba wozanaa amuwa qonccissanawunne eranawu koyyiyaagaa gidiyo gishshawu eti go' ettiyo haasayettida hayyo xaafo bila qommoy aybakko qonccissidi  xaafite
________________________________________________________________________________________________________________________________________________
2.	Dariya baggi ammanuwaara oyqqetti uttida kiitaa aattiya haasayettida hayyo xaafo bila qommoy ayba geetettii?
________________________________________________________________________________________________________________________________________________
3.	Doonan odettida taarikee wudiyo yohota Zerihuuni woygi qonccissidee?
________________________________________________________________________________________________________________________________________________ 
4.	Doonan odettiya taarikee aybanne tuma gidiya yohoy beettennaba. Tuma woykko worddo gi simmidi ayssi giidaakkonne qonccissuwa immite.
________________________________________________________________________________________________________________________________________________________________________________________________________________________
5.	Erissiyo, yootiyoonne kuuyyiyo kifilEe de'iyo haasayettida hayyo xaafo bila qommoy doonan odettiya taarike. Tuma woykko worddo gi simmidi qonccissuwa immite.
________________________________________________________________________________________________________________________________________________________________________________________________________________________


6.	Haysee deretettaa tamaarissanawu maaddees. Tuma woykko worddo gi simmidi ay mala meran tamaarissiyaakko gonccissite.
________________________________________________________________________________________________________________________________________________________________________________________________________________________7. Haysiyaaninne mereta biddaa giddon de'iya dummatettaynne issi malatettay aybee? Citan tobbi simmidi xaafite.
________________________________________________________________________________________________________________________________________________________________________________________________________________________
5.	Qan"isheenne xooringgee aybin milatettiyoonaa? Qassikka aybin dummatiyoonaa?
________________________________________________________________________________________________________________________________________________________________________________________________________________________________________________________________________________________________
10. Qan"ishee ayba ayba moottan haasayettii? Paattite.
________________________________________________________________________________________________________________________________________________________________________________________________________________________
11. Maaraa payduwa 10an paattido qan"ishiya yootiyo huuphe yohotuppe issi issi huuppe yohuwan oyddu oyddu qan"ishiya xaafite.
________________________________________________________________________________________________________________________________________________________________________________________________________________________
12. Doonan odettiya taarikiya haysiyaara milatissiya yohoy aybee? Qonccissite.
________________________________________________________________________________________________________________________________________________________________________________________________________________________ 
13. Mereta bidday haysiyaappe dummatiyoy aybiinee?
________________________________________________________________________________________________________________________________________________________________________________________________________________________
14. Issi mereta biddaa ba garssan oyqqana danddayiya leemisuwa citan xaafidi shiishshite.
________________________________________________________________________________________________________________________________________________________________________________________________________________________
15. Intte heeran odettiya qan"ishetuppe naa"aa xaafidi eti tamaarissiyo zirxxabay aybakko qonccissite.
________________________________________________________________________________________________________________________________________________________________________________________________________________________
16. Ane xooringgiya aybatettaa yooti simmidi citan gididi amaridaageeta, xaafi simmidi kaa'te.
________________________________________________________________________________________________________________________________________________________________________________________________________________________ 
3.1.8.	 Naachchaa kaa'etaa
Naacay naa”u asatun woykko heezzu asatun polettiyaabaa. Naacay naacettiyoode:
•	Maaraa mankkaa kaallennan aggnwu danddayees.
•	Naa"u woykko hegaappe dariya qooday de'iyo asati bantta kayyido allaalliyan bantta mishuwa denttidi naacettoosona. 
•	Banttanaara issippe kaa “iya asatuppe zoriyaanne qofaa ekkanawu koyyoosona.
•	Wogaa kaallida naaca haasayan seeran issoy issuwa bonchchiyo hanotay de'iyoogaa akeekoosona.
•	Issi uray haasayiyo wode harati qassi ezggoosana.
•	Woqay de'iyo hanotan kayaa ubbaasssikka immoosona. (naacettiyaageetussi)
•	Ezggettoosona.
•	Issoy issuwaa bonchchoosona.
•	Hagaa maaran bantta de' uwan eti demmidonne eti tamaarido era issoy issuwaara laamettoosona. Naacettoosona.
•	Bantta ufayssaakka bantta laggetussi shaakkoosona.
•	Ufayssaa shaakkiya laggettakka demmoosona.
•	Naacay mule tumubaa xalaalay shiiqiyo (meliichchida tumay shiiqiyoobaa) woykko siyettiyoobaa gidenna.
•	Mal “ettidi oyssaa tiyi shiishshiyo ufayssiyaanne miichchiya hanotatikka walakettoosona.
•	Naacay timirttiya immiyoogan kuuyettees.

Leemisuaw-1
Naacaa
Ushachchoy cima asa.  A keettaayiya moollanna giddo bariyan de'iya asa.
Ushachcha: Taani ta wodiyan ay mala asa gaadii gaammoy ceeggiin galbban 
koosuwa miccettees giida.
Moollanno: digga, benibaa ooni waammotanee?
Hegaa odin tawu ay maaddii?
Ooni beni booran goyyidee?
Ooni aadhdhida haattaa tikkidee?
Taassi ha”i oottidi duretiyoogee namisettennan miyoogee 
Koshsheesippe attin ne benibaa ceeqqettiyoogeeay oottii?
Ushachcha: “Baassan woriyaagee tana yelees! bi Mollannee ne hegaa 
haasayiyoogee? “ Yaaginne denddi eqqiyaagaa.
Moollanno:”Denddoppa denddoppa neeni tumu wogay maaray de'iyo hanotan 
tanaara haasayiyaakko taani nena ammanttiyoobay de'ees”
Ushachcha: “Taani biron neeni tamaarissin eraa demmanee?” 
Moollanno: “Ee, eray guutuwaana, eeyyay bo'ana giyoogaa siyabeykkiiyye”
Ushachcha: Odolchcha baaran woriyaagee tanee! Bii tana eeyya gaada cayay? 
Yaaginne quddaa denttanawu duge hokkays giiddi aadhdhi Wodhdhi aggiis.
Moollanno: Shooron daguwa oottiiddi de'iya asay boliyo cenggurssa siyanne 
   yaa simmanne wotta piddi gaaggaasu.
Ushachcha: He qaappe denddidaa gee ba shemppuwawuikko gakkanawu  
         Woxxiiddi “Moollannee Mollanne ne kushee ero ta nena bochchikke haa simma” yaagiis.
Moollanno: Nebaa ha da goy pirddennan taani simmikke, ta ay oottin ta bollan 
qudda denttay?
Ushachcha: “Hay tamichchee, wontta ta kunddosan attida quddaa ne aybin 
Hassayadii? dagoy nubaa yaagidi ba mooruwa ammaniis.
Moollanno: “Hegee neeni ne mooruwaa ammanooqee tawune edatiyobaa  
aybippenne aadhdhees”yaagiyoorin sigettidi bantta soo biaaggidosona.
Lemisuwa 2:
Anqqaronne Dutaamo
Anqqaro: Ne ta michchee Dutaamee waanay, ane awude dabaabaa kiyuutee? 
Ubbatoo taani nena be’iyo wode neeni qol”o giddon kirchi kirchi giishin be'as
Dutaamo: A “ashsho! hachchi qassi tana ha qol”on kirchchattiyosaappe neeni  
                kessanabaa milatikkii? Qol'’on taani kirchchattennaakko ta
mizzay  xanttaara pee’ennee ? Ta naati tamaaresoppe yiyaagee, 
Keettaaway goyyi- simmiyaagee miyoobaa, uyiyobaa xayokkonaa?    Neeni qassi woygay ta michchee?
Anqqaro: Neeni taassi yootidoba ubbaykka tumashin dabaaban pe’iyoogee hagaa ubbaakka diggenna. Nuuni ubbaykka nu son nu son ha neeni  odidobaa ubbaakka oottoos.
Dutaamo: Hay neeni so ooso ootta eray? Hay poora poora, tana cimmana  
gaada hagaa gay ee, ee, oottiyaaba milataasa.
Anqqaro: Taani tumaa qays taani nu shuchchan macca asaa liqamanbare gidiyo  gishshawu tana ubba soo ooso ootta erukku gaadiishsha awunkko… 
ha… ha (miicawusu)
Dutaamo: Neeni awude awude so ooso oottay?
Anqqaro: Taani guura jabbi jooriyan denddada ta keettaawassinne ta naatussi 
qan''iya kattaychchada.yiidi maana laaxaakka kattada ta miizzatakka 
yeessada naa”u saatenne baggan shuchchaa oousuwaassi bayis. 
Hegaappe usuppun saatenne baggan taani yiyo wode ta naati tamaaresooppe yiidi ta kattido laaxaa ho’ ettidi giigissishin gakkayis, 
Ta keettaway kasettidi yiyabaa gidikko ikka etaara maadettishin taani gakkays.
Dutaamo: Hegeeti ne naati nena maaddi eriya gitata gidiyo gishshawu neessi ta 
michchee metoy baawa, Taageeti biron burcce gidiyoogaa eraasa,  taani yaatin waanada nenadan dabaabaa kiyoo? Hay dabaaboo  dabaaboo!....
Anqqaro : Neeni ayssi hegaadan gaada hidootaa ganxxay? Siya tamichchee, 
neeni polennan aggikkokka usuppuntta kifiliya gakkanawu tamaarida asa, Hegaa gishshawu neeni nu qabaliyan( shuchan) de’iya daro macca asaappe lo’’o eraara daasa. Hegaassi neeni macca asaa maataa bonchchissanaassinne mattumaa laggetaassi neeppe koyettiya baaxiyaa baaxetanawu koshshees.
Dutaamo: Hay Anqqaree, nebay tana maalaalees? Taani awude hegaa 
ixxidanaa? Taani ta timirttiyoo gencca saxxa
Oyqqada tamaaridabaa gidiyakko hannoode horoophilliya 
laagganashin simi wozanay worin timirttiya gidduwan qanxxada 
aggaagaas.
Anggaro: Ha”i ne hegaa aadhchidabawu zill “ettiyoogaa aggada taani 
Yootiyooro siya.
Dutaamo: Eeno ha “i neeni tana waana yaagay?
Anqqaro: Hayya hegee be’a ezggidi issoy issuwa siyiyoogee daro lo”o. Taani 
 nena giyoogee zino aadhdhida masqqaynno (Ciishsha) gallassi shiiqida yaa”an nu qabaliya (shuchchaa) macca asaa Amuwassi neeni xaafee gidada daorettido gishshawu,hamuusa ( Shaaga)gallassi naa”u saatenne baggan qabaliyaa
( shuchchaa) xifate keettaa yanaadan.
Dutaamo: Hay tanoo… Taani twau timirtteenne awun wurssidaara qassi-------
Anqqaro: Hegaawu metoy baawa.
Macca asaa kaalettiya konttiyan de’iya asay qammi qammi tamaariyo 
hanotaakka medhdhana. Ubba maca asaykk injjetiyoogee gallassaa, 
injjetennaagee qammaa gelidi tamaaranaadan nu Amuwaa baggaaraa 
tamaarissiiddi de’oos.
Dutaamo: Hay eeno hegaa gidikkoshiin, I ta do‘uwawu hagaappe sinttan 
anggoleenne ekkees gaada?... hi… hi….hi…..(miicaawuusu)
Anqqaro: Doommiyoorin I bawu “oyttay saxxiyoode saxxiyoosaa bessees” 
Yaagiyoogaadan anggolee kaseegaappe aadhdhidagaa ekanaagaa taappe ekka!
Dutaamo: Ane xoossi erees, keettaa naatanne waatanaakko ane ta keettaa 
                 waarakka zorettada  neessi taani zaaruwa immana.
Anqqaro :Taani  ne keettaawaarakka  gayttada ayyoo yootin I ubba ufayttiis, I    ne mala gaadii  “taani hegaa koyyays A ba maatawu baaxetana koshshees”yaagiis.
Dutaamo : Eeno yaakko, I eenidabaa gidikko ta so osuwakka dumma dumma  
  hillaaninne ha’i ne odido maaran oottana. Ane simi Hamuusa (Shaaga) gallassi gayttana.

Anqqaro: Eeno ta michchee duutaamee taani nena daroppe galatayi
3.1.9. Qaala daanttota.
Geluwa
Hagaappe simmiya kifilee qaala danttuwa bochchiyaagaa gidishin qaala danttoti haasayettida hayyo xaafo bilaa duretettan deretettaa achchan etawu de’iya maauwa be’anawu kajjeelana. Gidikkonne tamaaree shiiqida qonccissota baaso oottidi hara milatiya qaala danttota qommuwaappe qommuwaappe shiishshidi issippetettawu immiyo maaduwa yootiyo geluwaappe (awudiyaappe) laaliyoogee naagettees.
Ha huuphe yohuwa xaphuwan be’iyo qaala danttotuppe eeppikee dumma dumma ayyaanaamakka gidin alamiya baalatun shiiqiya saba woykko nasho 
danttoti, ooso danttoti zilaassati wudiyoobata.
Eeppikee
Eeppikee keehin adussa gidiya, qottan danttotettay keehin borxxoxxidi beettiyo qaalaawa gidiya hayyo xaafobila qomo. Ha’’i wodiyan keehi aahuwan xaafettiya medhdhi- xaafoti baasodan qoodiyo eepikee, ba garssan harinne haraashin ba garssan goobatettaara (minotettan) oyqettida allaalleti aahuwan shiiqiyooba gidiyoogee dumma oottees. Eeppike garssan etabaa yotiyo jaginati woykko minot de’oosona. Eeppike garssan etabaa yootiyo jaginati de, oosona. Ha goobati (minoti) tumu alamiyan de’iyaageetuppe dummatiyaageeta gidisishin ubba eeppiketikka gaana danddayettees haasayiyoobay he goobatubaa woykko minotubaa. Goobati dummatiyo yohotuppe issoy geelladan issi ayyaanaama wolqqay maaddiyoogaadan oottidi ammanattiyoobata gidiyoogaa.Gidikkonne ay olaaninne gido dumma dom’’etta garssan dariya baggi xoonuwa qumaayoosona.
Haray Aristtootile eeppike garssan de’iya taarikiyaawati nuna milatiyaageeta gidokkona nuuppe dariyaageetappe attin yaagiya qofaa yootidosona. Dariyoogee qassi minotettan, wolqqan eeshshan… h.h.milatiyaabatuuna. Hagaa eto geetettanaadan oottidaagee qassi gayttiya olankka gidin dumma dumma dom”ettatun xooniyaageeta gidiyoogaa.
Eeppike garssan beettiyay wolqqaama aafota. He oosoti xana’ettiyoode aafoy issi goobaagaa xalla gidennan goobay de’ido deretettaadan eketiyoogaa hayyo xaafo bilaa eranchchati qonccissoosona. Hegaa giyoogeekka leemisuwawu nu biittan haaxe milile woykko haaxe tawodiroosa layttan Todiroossi woykko mililee xooniiroosa layttan Twodiroossi woykko mililee xoonidaagaa geetettikko kawotu sunttay xeesettoppe attin he wodiyan de’iya dere asa ubbay xoonidaagaa giyoogaa mala.

Dariya bagga eeppikketa ooni gattidaakko woykko xaafidaakko erettenna. Guutta eeppiketi gidoppe attin Girike erettida dantanchchaa Homeren xaafettidaageeta gidishin Arggo Alamiyan Eeliyaadinne oodiisee xeesettoosona. Gidoppe attin dariya bagga eeppiketi oonan xaafettidaakko erettenna gishshawu eeppikee qaalaawa gaanawu danddayettees.
Eeppike beni xinxxiso qottaa xeelliyo wode nu biittaa yettanchchati yexxiyo danttuwaadan diittaa milatiya miishshan dooddidi shiishshiyoogaa naqaashati malaatoosona. Ha eeppiketi shiiqiyoy xuufiyaana gidennan coo qaalana.
Ubbakka yexxissiyaageeti etan gayttiyaabaynne yexxiyoobay he liphettan giyoogeekka yexxiidi de’iiddi giyoogaa. Giddoppe attin issi issi yexxissiyaageeti zaaretti zaaretti yexxiyo gishshawu shamadda doosona gidikkone metootennan hassayidi yexoosona.
Gereessaanne ceequwa 
Gereessay haasayettida hayyo xaafo bila qommotuppe issuwa. Harinne haraashin ha qaala danttoy sheniya denttettiyaagaa, minttettiyaagaanne sabiyaagaa hegaadankka koshshiyo wodiyan boriyooba gididikka haggaazees. Danttoti dumma dumma deretettatu achchan goobatettaara, xalatettaara oyqetti uttidaageeta.
Dumma dumma dertettaa giddon de’iya wogaynne meeze dumma gidiyoogaadankka gereessay gayroy issi heeran do’aa woriyoogee goobatettadan qoodettana danddayees. Hara heeran woykko biitta Xekkan oosettiya olatun xoonuwa qumaayiyoogee gooba giissees. Ha goobatettatussi shiiqiya saba danttoti etawu de’iya maaraadan dumma dumma gidoosona. Ha qaala danttuwan goobatu xalla gidennan yayyiyaageeti de’ikkokka bohettoosona 
Leemisuwaassi
Miizziyo miizziyo laagidi booraa aggiyaagite goyyidi naagana nuna son takkidaagee 
Ha qaala danttuwaappe nuuni akeeekiyoobay ayssi attidee? Ayssi zamachchawu beennee? Gidikkokka yashanchcha giya kiitaa oyqqidaagaa.
Borettiyaagee machchidaagaa gidikko geelladan borettiyay A kanchce gidennan Asuwa woykko A machchiyo gujjiina.
Yohuwan qassi attumaagee gooba gidido hanotan keettaa asaa sabbiyoogeekka de’ees. Ane kaalliya danttuwa leemisuwa xeelloos .
Goobaa aayyiya erissawusu
Gaxan eqqada icca gawusa.
Hagee gobaa aayeessi danttettaagaa gidishin qassi yashanchchaa aayeessi ha kaalliya qaala danttuwa be’oos.
Yashanchchaa aayyiya erissawusu
Gaxan eqqada ta na’aa gawusu. Geetettees 
Hagee qommon qnccissidoogaadan yashanchchaa aayeessi boro gididi shiiqida qaala dantto. Beni wode asay (deretettay) kiitaa aattanawu, kiitay gakki doogeekka gakkidoogaa qonccissiyoy worddo gidenna.   Hagaassi leemisodan shiiqiya qaala danttuwa xeelloos. Ha qaala danttoy beni (mayzze - ma"e) wodiyan kaalettiyaageetussinne olaa gadawatussi  naagetuwa immanaassi geetettida gereessa.
Olay yeenna giishin yees hassayennan
Lo”o lo”o luggaameta dooridi takkennan aggikko.
 Olaa wodiyan olan hashetiyaageeta gidiya ubbay yayyenna malanne guyye simmenna mala minttettanaassi woykko denttettanaassi odettiya gereessay ha kaalliyaagaadan shiiqiis.
Buucca miizziyo buhee denddo
Kaallenneeyye kormmay xaagiiiddi
Issi asi deretettaa achchan lo’’o geetettida oosuwa oottidaba gidikko kaalliya mera geressan shiishshidi nashshettees.
A qol’’on A wuygen aybikka pacoppo
 mizi ushshidi kalissi yeddiissi tana basooppe.
Gereessay hara oosoy boriya shiishshiyoogaa (hanqqettiyoogaa). Mayzze- ma’’e wode yaaratiyaageeta, banttana naagiya woykko haggaaziya luggaameta dogidi banttarkka miiddinne uyiidi de’ida gadaawata ha kaalliya mera danttuwan boroosona (hanqqettoosona). 
Modhdhuwa tolssuwa nerkka maada
Eessaa biriliyan nerkka uyada
Awa gelaasa gaadi ne uluwa puurissads.
Xaaxi waaxin gereessa danttoy gaalatanawu, seeranawu, naagetissanawu, hegaadankka mittettanawunne goobatettaa denttettanawu immiyo maadoy keehin daro gaanawu dandayettees.
Ceeqo Danttuwa
Ceeqoy gereessaappe aadhdhidi keehin hennay woykko sissay (feeling) kumido hanotan, xoqqu giida cenggurssaaninne eeso shiishshettan shiiqiyaaba gididi shiishshiyaagaa cenggurssaa kessaynne menttettay gereessaappe dumma haasayettay de’iyo qaala dantto. Darotoo ceequwaassi gelo heeran meezetida qaalay “kormmichchaa” giyoogaa. Qottankka ceequwa yafaranxxoti gereessa danttotuppe qaamoosona
Leemisuwa
Kormmichchaa boottaannaa,
Kormmichchaa boottaanaa,
Gattaan garmmamiyaagaa,
Maccaamiyan maashaas,
Xinqqan xinggimaalissaas.
Hagee woridi woykko caddidi ceeqqiyo ceequwa.
Ceeqo qaala danttoti dariya bagga shiiqiyoy ola wodiyaana gaana danddayettees. Olettiyaagee yayenna mala, guyye horddofenna mala h.h.milatiyaabawu danttettiya ceeqota danttoosona. Ikka danttotu minttettuwappe denddaagan kumetta wozanaappe yayyennan ba morkkiyaara hayqettanawu giigees.




Meeziya tammanne uddufuna
Kaalliya oyshata citan gididi zaarite.
1.	Ane gereessa danttuwaaninne ceeqo danttuwa giddon de’iya dummatettaa qonccissidi xaafite.
________________________________________________________________________________________________________________________________________________________________________________________________________________________
2.	Gereessay  deretettaa garssan immiyo haggazoti aybee aybee?
________________________________________________________________________________________________________________________________________________Dumma dumma deretetta garssan oosettiya gereessaynne issi mala gaanawu danddayettees. Tuma woykko worddo gi zaari simmidi qonccissite.
________________________________________________________________________________________________________________________________________________
Ane issi gereessa danttuwa citan gididi xaafite.
________________________________________________________________________________________________________________________________________________Ceeqo danttuwa xaafi simmidi issoy issuwaara citan tobbite
________________________________________________________________________________________________________________________________________________________________________________________________________________________
Yetta danttuwa
Hagaa giddon cora qommo yetta danttoti de’oosona. Yettanchchati yexxiyo danttoti, gifaatawu yexxiyo danttoti, h.h.m.
Beni olaappe guyye kiyida yashanchchata qonccissiya yetta dattuwa 
Sabba sabbada saluwa gattikkii,
Kara toochchada biittaa gattikkii,
Minna kanttikko deriya kiyikkii,
Guyye gupppikko boynan wullikkii,
Macca asay gimmiyoode yexxiyo yettaa danttuwa
Bulle yambbullo!
Bulle yambbullo!
Bukkada ishaliyaaree!
Haarada gimidaaree!
Woybo pitiraariya Bunnaaro na’ee!
Gara pitiraariya halaala qaadee!
Liisaana kaabbaa maayida daannee! H.h.m.
Siquwa qonccissiyo qaala danttuwa
Wolayttan siiquwa qonccissiyo cora danttoti de’oosona. Ane Hegeetuppe amaridaaqeeta ba’oos.
1.	Attumaageeti geela'uwa nashshiyo yettaa
Nuuni yiidosay maaraqo doona, 
Nuuni simmidi he sohuwa baana,
Nuna ehiiday geela’o loome,
Geela’o loome; geela’o loome,
Geela’ee xanttay loome addaaro balla,
Hegaa medhdhiday ubbaappe bolla.
Issitoo yobbu; issitoo yobbu,
Hanna ne gishsha; hanna ne gishsha.
Yaynnidi yiida; yaynnidi yiida;
Meqetti meto; meqetti meto,
Aannissi aco; aannissi aco,
Ne aawaa meqettay gita gidenne
Loomiya meqettay haatta gidenne
Be’idi yiida; xeellidi yiida;
Xantta xeelliyoode loome xalbbuqee,
Loome xalbbuqee; loome xalbbuqe
Geesaa xeelliyoode xongge gatimee,
Xeessaa xeelliyoode asho bilamee,
Meraa xeelliyoode bare paranjjee.
Hanna ne gishsha; hanna negishsha
Meeziya laatama
Ane inttekka intte heeraa attuma natti (wodallati) siiquwa qonccissiyo danttota qori shiishshidi woykko asa oychchi ekkidi xaafite. Kifiliyankka nabbabite.
__________________________________________________________________________________________________________________________________________________________________________________________________________________________________________
2.	Maccaageeti wodallaa dooriyo siiqo danttwua
Woli wola loomo hayya,
Gaashshe wola loomo hayya.
Gaasheera min galbbay mal’’ees,
Abbaara min guggoy teeqqees.
Woli wolaa loomo hayya,
Siiqo wola loomo hayya.
Siiqoy sinttaara puttu gees,
Taassi dagamay loccu gees.
 Woli wola loomo hayya
  Gaashshe wola loomo hayya.
   Gaashse gallassi puutu giis,
   Oyssaa penttissoy shuppu giiis.
Hayya wola loomo hayya,
Gashshe wola loomo hayya, 
Gashshe galshshshaa geelikke,
Ginddiya muujaliya xiirikke.
Hayya wola loomo hayya.
Shagga wola loomo hayya.
Shaggay shaashiyaara puttu giis,
Taassi wozanay wooppu giis.
Meeziya laatamanne isiino
An inttekka maca naati (geela’oti) wodalla naatu eeshsaa shakkidi eranawunne siiquwa qonccissanawu go'ettiyo danttota qori shiishshidi woykko eriya asa oychchidi xaafite. Kifiliyan ehiidikka nabbabite.
__________________________________________________________________________________________________________________________________________________________________________________________________________________________________________
Gennuwa yetta danttuwa
Wolayttan naati kaa’iyo kaassaatuppe issoy gennuwa. Ha kaasay hasayettida hayyo xaafo bilatuppe issuwa. Ha kaassaa kaa'iyay attuma naata. Ane gennuwa yettaa danttuwaappe guuttaa be'oos.
Gennoo, Gennoo, hoy!
Gennii Gershshhoo, hoy!
Annii, Arshsho, hoy!
Achchiyay Giraara, hoy!
Makkiyay Mooxaalaa, hoy!
Maayiyay makkalaa, hoy!
Machchiya Gacinoo, hoy
Azinay Udulee, hoy!
Uttanay Oydee, hoy!
Uyanay Gosee, hoy!
Daanay Dalbboo, hoy!
Baanay kinddoo, hoy!
Meeziya laatamanne naa’’a
Ane gennuwa kaassaa be’ido maaran neeni eriyo hara kaassata xaafa
simmada ne kifilya laggetussi nabbaba.
__________________________________________________________________________________________________________________________________________________________________________________________________________________________________________ 
Keetta keexxiiddi kaa'iyo yetta danttuwa
Ha kaassay darotoo Wolaytta asay keettaa keexxiiddi kaa'iyo kaassa gididi asay minnidi keexxanaadan mooraalliya immiya woykko asaaa denttettiya yetta dantto  gaanawu danddayettees. Ane woygetti yexettiyaakko kaallidi be'oos.
Nuukko Nuukko xeellarkkiishsha,
Nuukko Nuukko xeellarkkiishsha.
Cachchaanne zaaruwa meegaa qanxxoos,
Nuukko nuukko xeellarkkiishshay
Zanddiidaa qachchoos kaaraa daddoos
Nuukko nuukko xeellarkkiishsha,
Godaa qoolloos tuussaa goochchoos,
Nuukko nuukko xeellarkkiishsha,
Keexxidi kammidi gelanawu halchchoos.
Nuukko nuukko xeellarkkiishsha
Nuukko nuukko xeellarkkiishsha
Meeziya laatamanne heezza
Ane inttekka asay keettaa keexxiidikka gidin hara dumma dumma oosuwa oottiiddi kaa’iyo kaassaa xaafi giigissidi issoy issuwaara kaa'ite.
__________________________________________________________________________________________________________________________________________________________________________________________________________________________________________ 
Wolaytta asay oottiiddi yexxiyo yettaa danttuwa
Leemisuwaassi
Yaamin haa miya bambbariyawu,
Pundduniya dembba xiskkissawu,
Gaabbulaa cuuluwa hottorssawu,
Ubba xaykko laawisawu,
Azallaa duussaa toppilawu,
Ee tuma hode sinttawu,
Laa tuma soriyay oonee sinttawu.
Ha qommo danttoy asay oottiiddi harinne haraashiin shooqan (gaden) oottiiddi yexxiyo yetta gidiyoogaa akeekana koshshees.
Ane ha qommoogaa maaran inttekka woxan gaacciiddi, shooqan goyyiiddi, gidin haraakka xafidi issoy issuwaara meezetite.
__________________________________________________________________________________________________________________________________________________________________________________________________________________________________________
Asaa oosuwawu denttettiya yetta danttuwa
Asay minnidi ottanaadaaninne azalatettaa agganaadan qassikka asaa bonchchissiyay ooso gidiyoogaa manttaa Bungge Burunjje ba yetta danttuwan ha kaalliyaagaadan wottiis.
Zilaytti zinoy hayse gido,
Yiya badhdheesaa anjjo,
Gulbbatay minuwa maahiya yelo,
Ciiyye shenee simmo.
Bonchchissiyay cawaa cawaa,
Bonchchissiyay cawaa cawaa.
Shimaynne aleeqa daaya.
Zal’’anchchay kiya sintti ba
Goshshanchchaa booray gatta
Dichchaa amuwaayyo woray shugga
Bonchchissiyay cawaa cawaa
Gitay guuttay suuttan caaqqa
Oosuwa laguwa xinqqan casha.
Bonchchissiyay cawaa cawaa,
Bonchchissiyay cawaa cawaa.
Harggiyawu wordduwawu xaphuwa qanxxa,
Ankkoynne siinee ne qefiyan paalla,
Kushiyaadan shigichcada gacuwaadan baara.
Bonchchissiyay cawaa cawaa,
Bonchchissiyay cawaa cawaa.
Ane ha kaallidi de’iyaagaakka leemisodan gujjidi be'oos
Payyatettaa nuussi salo xoossi immin, 
Aybi xayees geeti sarotetti de’in.
Hegaa bolli qassi oosuwa minni oottoos.
Azallaa aggidi nunatettaa bessoos.
Shooruwaara saro de’oos.
Soqiyanne zigirssaa aggiigoos.
Siiqotettaa dichchoos.
Hirggaappe shemppiichchoos.
Oosoy haakko giidi ogiyan pee’iyaagee,
Asaa na’aa asaappe dummaya sunttiyaagee,
Oottennan midi qammosan aqiyaagee
Hirggoppe attin bari de’uwa balidaagee
Hodde hagaa siya minnada ottiyaagoo,
Ne imotaa halchchuwaara efiyaagoo,
Nagaraa aggada xillobaa poliyaagoo,
Ne minnada ootta xoossikka dosiyoogoo
Bayra kaalo geenna hayqoy,
Manqqo dure geenna badamoy,
Oottanaagee atteenna adaameppe laatay,
Ooyyookka attenna naawa hegee tuma,
Ane eqqa denddada oosuwa ha’’i doomma 
Daafurssoppa huuphiya koshshenna qofan,
Lo’’obata ootta ne de’o wodiyan 
Asa qanaatoppa allagaa ixxoppa.
Oottennabaa mooppa anjjuwaakka xayoppa,
Hayttay de’iyoogee siya ne hayttaa kunttada.
Istta gaada doomma ooso xallaa payda,
Hachchi mooridobaa wontto naa’’anttoppa,
Eraydda moorada maarotaa oychchoppa,
Saloy sa’ay markka worddobaa oottoppa.
Hachchibaa akeeka aadhdhichchi dees zinoy,
Hageehoo imettiis hachchibay ubbay, 
Mulekka qoppoppa niyo aysee wonttobay,
Hegaa bawu erissees he wode hanotay.
Zino ootennaagee I hachchi hiyyeesa.
Hachchi oottennaagee I wontto woosanchcha.
Oottidi minnana daafuran darana.
Dichchaassi denddidi aquwaakka aassana.
Hagaa zoriya neenikka akeeka.
Zoriya immiya cimata sabikko.
Eranchchatu era oosuwan peeshshikko,
Ne aawaanne aayyiyo aattada bonchchikko,
Eti immiyo zoriya muruta kessikko,
Kawo higgiya maaraa hagaadan kaallikko,
Woppu gaada daana hageeta polikko.
Ha zoriya wozanan wottite
Diccite nu naatoo keehi ufayttite.
Intte oyshettiyoobaa ubbaakka oottite,
Nunaatoo lo’’ite zoxidi beettite,
Hirggaappe attite, araatan uttite.
(lo’’o osuwan hirggi baawa yaagiya huuhe yohowan xaafettida danttuwa 8tta kifiliya tamaaretu maxaafaappe ekettiis).
 Meeziya laatamanne oydda
1. Ane inttekka ha qommoogaappe haraa asaa oosuwawu denttettiya yeetta danttuwa ha garssaara de’iya sohuwan citan gididi xaafi simmidi issoy issuwaara kaa’ite.
__________________________________________________________________________________________________________________________________________________________________________________________________________________________________________
2.Ane ha kolloojjiya heerankka gidin harasan awaaninne gido inttena maaddana danddayiya asata oychchidi ooso yetta danttoti wolaytta garssan ehiido dichchaa laameta xaafite.
____________________________________________________________________________________________________________________________________________________________
Woosa danttuwa
Ha danttoy issi bari siiqido geela’eessi woosa mala oyshaa shiishshidi oychchiyo danttuwa. Asi asa woossana danddayees, asi xoossaa woossees, asi shemppuwaara de’anabaakka danttuwaani woossana dandayees.
Ane ha siiqido geela’eessi danttettida woosa danttuwa kaallidi be’oos.
Ta siiqee ta miyyee,
Bi puulaa maayaaree,
Maccatu giddoppe dumma puulataaree,
Godi taassi yaagidi giigissi medhdhooree,
Bi xeesaa labbanee,
Bi ziizziya adussee,
Geesaa lenqqi lenqqee,
Haayaarkki ta siiqee,
Bi tumu puulanchchee,
Ooppenne malanchchee,
Tawu eeno yaagarkkii,
Tanaara de’arkkii.
Ta woosaa siyada ixxaassi yaagoppa 
Siiqaychchaas dosaychchaas taassi sirphphi gooppa 
Eesuwan taakko haaya tana kayoyoppa aydenne awaaninne taappe ne haakkoppa.




Meeziya laatamanne  ichchasha
Ane inttekka hagaadan asay Wolaytta deren ba siiqidoorissi danttiyo woosa danttuwa issoy issuwaara cita gididi danttite.
_________________________________________________________________________________________________________________________________________________________________________________________________________________________________________
Wolayttan naati guuliya wodiyan yexxiyo yetta danttuwa
Ha danttoy guuliya kaassaa wode geetettiyaaba woykko yexettiyaaba gidishin awdenne awaaninne asi go’ettana danddayees. Ane kaallidi leemisuwa be’oos.
Onakko onakkoy awa biidee?
Shaafan guuliya gochchees
Guuggiya ankkoy dafees.
Anahay kariya naagees.
Shiyaa looliyan qachchees h.h.m…..
Meeziya laatamanne  usuppuna
Ane ha qommoogaa bollan gujjidi intte eriyo guuliya kaassaa xaafidi kaa’ite.
____________________________________________________________________________________________________________________________________________________________
3.	Ane intte garssappe eqqi denddidi sinttakko yiidi kifiliyan guuliya kaassaa kaa’ana koyyiyay oonee? Ane heezzu goobati yiidi kaa'ite.
__________________________________________________________________________________________________________________________________________________________________________________________________________________________________________
Zilaassaa (zilaassa Danttuwa)
Zilaassa danttoti nu biittan yeehuwan yexettyoogaa gidiyoogee qoncce. Issi hayqqidaagee ba de’o layttan oottido lo”o oosota giyoogeekka lo’’otettaa, tishshatettaa, ashkketettaa, goobatettaa harabaakka xeelliyaagan dantto meran shiiqees. Waanna halchchoy he heeran dooddida woykko yeehuwa shiiqida dabbotinne yarati hayqqidaagaassi dariin mishettana malanne geelladan yeekkana mala, kayyottanaadan ootanaassa giikko ba garsan qassi kiitaa oyqqidaba mala gidiya allaalleta aattana danddayoosona giyoogaa dogana bessenna. Zilaassay barkka (buzo) woykko citan gidana danddayees. 
Barkka giishin
Leemisuwawu:
“Oottada eriyaagoo,
Odada kiyiyaagoo,
Wodedan wobbaagoo,
Ha laytti baynnaagoo” giis Sorssi
Zilaassay cita giyoogee qassi nu biittan oosettiya issi zilaassaa kaalettiyaage gidduwan de’ees. Hara asay qassi gaxan eqqidi geetettidaagaa ekkees. Hagee nu biittan dumma dumma sheeshshatun dariyaa baggi akkeekettiyaaba. Hegaadankka hayqqiday cima gidin na’a gidin macca gidin attuma gidin laggiya odidi zilaaliyoogaa giyoogaa. Leemisuwaassi hayqqiday aawa gidikko aawaa laggiya odidinne qassikka I oottido dumma dumma oosotanne A goobatettaa A ashkketettaaranne lo”otettaara gattidi zilaalettes. Aayyiyo gidikkokka I laggiya odidi, I keehatettaanne minotettaa yootidi zilaalettees. Hegaadankka aawaakka gidin aayeessi eta naata xeesidi zilaalanawu danddayettees. Naati hayqqidaba gidikkokka naatu laggiya odidi zilaalettees.

Xaaxi waaxin yeehuwa zilaassay wolaytta derenkka gidin dumma dumma mootatuuninne Toophphiyan mayzze ma’’e wodeppe doommidi de’iyaagaanne ha’’ikka de’iyaagaa gidiyoogaa akeekana koshshees.
Nu Wolayttan citankka gidin barkka zilaaliyo mayzze ma’’e wodeppe doommidi hanno gakkanaashin (darin tuqi tuqana xaykkonne) de'iya yeeho zilaassay de'iyoogaa ooninne erees. 
Ane kaallidi garssaara de’iya leemiso zilaassaa be’oos.
           Zilaassaa leemisuwa
Wuuwuyaayyee ta ishawu Baassa (2) yii, yii, ta ishawu 
Ni aawaa baasuwan baassaa kessidaagoo Bassa ta aayee na’awu Baassaa taassi imma ta ishawu.

Ayye ta ishawu taassi imma ta aayee na’aa wottiyoosan wogoy 
kaqqiyoosan kocay de’iyoogaa na'awu Baassaa, Baassa taassa gido.
ugunan maaraqee Lanttori na’awu Baassaa taassa gido.

Ayyee ta ishawu taassa gido ta aayee na’aa sinttan qachchiyo boorawu ta gomppeessa gido.
Ayyee ta ishawu mabeennaagoo, uyabeennaagoo, maayabeenaagoo, gixxab eennaagoo, biron maana gaydaa giddoppe xukketta attaago ta aayee na’awu taassa gido Baassaa simi attikkii nuuppe ta aayee na’awu. Ta aayye na’aa maracciyaa giddon aaho ogee de’iyoogoo taassa gido ne hayqqiyoo hachchi taayee na’awu taassi laamma.

Ta aayee na’aa Baassaa odennan eriyaagoo, asi zorenna cinccawu meeccenna geeshshawu, Tisttenna shicawu, ciggenna giigawu hachchi tawu laamma ta aayee na’awu Baassaa.

Bobbooda giyaadan boshshiyaagoo ta ishawu tawu koyyikkii ne laggee hachci nena ne aawaa dubbushan (gutaran) nena koyyees taassi suurikkii ta ishawu hachchi waanadii?

Yee, yee, to aayee na’awu taassi imma tana niyaayye na’aa oossi oladii ta siiquwaanne hachchi waatadii? Ta aayee na’aa qopenna olay olidoogoo aayyee ta aayee na’aa niyaaye na’aa tana neeppe garssaara hiixxa ta aayee na’’awu Baassaa yiiyii! Yii! Waanooshsha ta niyo.

Ta aayee na’aa wuriyaa giyee awan gayttoo ta neessi waano. Hachchi ciishsha gallassay neessi ayba wonttaa wonttide eta aayye na’awu tassi imma ta ishawu. Aayyee Baassaa hachchi shemppadi poora! ne aawaa miixaa naagida minuwawu taassi imma ta aayee na’awu.

Yee ta aayee na’aa malssassawu (lakakkawu) koohuwaape pooshshido badalaa malatiyaa malssassawu tana ne aawaa Baraata hachchi gooshsha ta na’awu.  Ta nena ta laggiyaakko kiyaydda ekkada kiyyiyo woyshaa polddiyaa malatiya ta na’awu ta nena waatoo ta na’awu.

Ta na’awu ta nena hagawu naagabeyikke di’giriyawu, dipploomawu, yunbburshshiyawu naagaassi ta na’awu polanawu digiriyaa, dippiloomaa, yunbburshshiyaa godawu tassa gido. Ne laggee yiiyoode odanawu doonaa kumennabaa hanidaagoo yii! Yii! Yii! Hay tanawu niyaawa poora!

Laggiyaa odidi zilaaliyoogaa
Aayye Baassaa ta ne aaway Baraati ne laggeta oda giikko ne laggee Aymalo Soorato na’aa Kurkka laggiyawu ta na’ awu Baabiso Kolaato na’aa Ayzza laggiyawu ta na’awu taassa gido tana Boosha Sarkka na’aa kindduwaa Jarssa na’aa Tura laggiyawu ta na’’awu ne laggiyaa odanawu tawu awun xayidee tanaawu taassi imma.
Aayee laggiyaa odidi zilaaliyoogaa
Baassa ta nawu ta ne aaway ne aayee laggiyaa yoota giikko ne aayee laggee Arakka Godattee Baazziti na’iyo Bappito giikkii kinddee Baloti Baaziti na’iyo Bakkanno giikkii ne aayee laggee ay xayidee ta na’awu Alaanan kiya eqqada Gutaran yayyennan odiyaa Godatte yaaloomi na’iyo yambbullo giikkii ta naawu taassi imma.
Aawaa laggiyaa odidi zilaaliyoogaa
Ta naawu ne aawaa laggiyaa yoota giikko Daamoota xoqqa kawotettan deriyawu odidi yayyenna Shumbbullo Kaassa giikki, Ay xayidee shankkan laloratiyawu sinttaara beetiyaa Maja Buussa giikkii, dere goshshan olchchatu  garssan  layttan, layttan woytuwa Allaanan  ekkiya  Yaayya Tura giikkii tana neekko xeesa. Ta ne siiquwaa hachchi waatoo ta naa Baassa. Ayyee Baassaa ta naa’ee na’awu odiyo giday besiyo masay de’iyoogaa  na’awu tassa gido ta aayee nawu. 
Ta aayyee naawu taassa giddo Akkirssaadan oyddu zooziyaappe beettidaagoo taassa maalee naawu kowo na’ee Galdaami na’awu maracciyaa manxxaa geeshshawu. Doogiso Aymalo Buccari michchee Galdaami na’aa Baassaa ta gomppeessa gido ta ishawu.

Shumbbulo Amaaree kuussa laggee Galdaami na’awu taassi imma ta ishawu  Baassa hachci laa ayba qaadee hachchi neessi?

Kuma na’aa daama paraa Darccu godaa na’awu Baassa Balcha paraa booriyaa Doogiso Camma Xilluwaa godaa na’awu ta na’awu taassi imma yii,! Tana neeppe garssaara hiixxa.

Ta na’aa Wuriyaa giyee ta na‘awu naa’’antto attadasattenne na’’antto awan gayttanee? Simi neegaa shemppa.Mana na’aa mace paraa dembbaa bessin duuniyaa guppiyaa Dalggamo boottaa godaa na’awu ta na’awu Baassaa taassa gido hachchi gallassay ta ishshawu Galdee na’awu ta gomppessi imikki ta ushshawu. Baabiso Shumbbulo Kuussa jalawu ta ishawu taassa giddo,

Godattee Galdaami na’awu Bassaa taassa gido Gutaran macca attumaa sinttan odada babenna Galdaami na’awu yii! Yii!  Ta na’awu minotan sinttawu kiyada beettidaagoo taassa gido.

Ne aawaa Barata miixan A qullada minotaa gayllada laappun tammanne naa’’u yeechchaa qorqqoruwaa shocada hegeekka giddenna gaada kawoy kutti immido kataman( ambbaan) qassi usuppun tammanne naa’’u yeechchaa yaadige kawotettan 2003 M.L Wolaytta sooddon kataman( ambbaan) Gifaataa aginan shocida ta minuwawu taassa gido hachchi ta aayee na’awu shemppadii ne siiquwanne hachchi nu waati doganee simi duuxxada attikkii Baassaa niyaayee Godattee Galdaami minwuawu saluwan gayttana laa Baassaa sa’an wottikko shanggocana kaaran kaqqikko xittana giidi hoggogiyoogo ta aayyee na’awu hachchi waanadii 

Gutaran diriiphphaa bolli odada sinttawu kiyada beettiyaa kinddee Galdani na’’awu hachchi waanadii taassa gido hachchi.  Hegaadankka miixan yaa’an attuma asaa diriiphphan kushiyaa kessidi biddin deree maayettiiggiyo Baraata na’aa Baassaa hachchi gallassay ne aawaa taassi gido ta na’awu Baassa.
Baassa hachchi ne siiqiyo Tumbbaalo oossi oladii, ne na’aa toppilla oossi olada bay, ne miixaa oona laatissada kooradii ta aayee na’awu xoossawu hagee bessiyaabee ta waanoo Bassa.

Baassaa maayada giigawu, gixxada giigawu, wottada giigawu, maada uyada giigawu hachchi nunaara maanawu uyanawu al’’aychchidaagoo taassa gido ta yibbaatawu.

Ta aaye na’aa Baassaa ne aayee Galddaami siiquwanne hachchi waatadii? Tawu yootikkii Akka ba butaran koyyaw usu nena ta aayyee nallawu suurikke hachchi tawu.  Baassaa suurikki hachchi waanadii nena ne aaway Baraati ba gutaran nena koyyees waanadii denddikkii?

Ta aayee na’awu hachchi ne dooniyaa barettadee? Ta dooniyaa barettu ta ishaa malsassawu sinttan qachchiyo boorawu nu nebaa hachchippe doommidi yeekkiiddi de’iigettennee.

Ta aaye na’aa  Baassaa sheniyaa Minuwawu, qanttaa geeshshawu wozanaa suuriyawu, odada minuwawu, oottada minuwawu, ne gutaraa naagada minuwawu, ne aawaa Baraata cimido wodiyan naagada minuwawu, ne aayyiyo Galdaamo Xeellada minuwawu hachchi ne minotaa wolqqan hayqoy  de’iyaa hanttaaray ekkiichchidoogoo simi taniyo waano Baassaa ne siiquwanne waato nuussi giyoobi erettennattenne ta aayyee na’awu ne shemppiyo xoossay saluwan maaro.

Anjjulo Ombbasha baawaa Borssamo Anjjulloy hayqqin yaagada Zilaalaasu:-
Borssamo wojje sagi na’aa 
Tawaa Oogato wojie na’aa
Lambeebo jaalawu . Taawa Anjjulo 
Alagaa qarauwaaraa ne aawaa 
So ubbato geliyaago
Olay nena oonaaraa bin woridee?
Ammajjo saphph giyoo bulla godaa,
Awato  wojla Lambbeebo Saanna kureduraa 
Biyaakko nena olay woriigii ?
Pudee toga gine  gede tyoggiyaa
Ne na’aa Anjjullo Bassa duwaara,
 Bini nena olay worenna
 Dawee Niishshera  yeelo gul”a qaari 
Be’aa Bakkalo duwaara bin won 
nena Olay wrnennee ?
 Neyyo wanolee selo.
Gatiso woshsheshe saphi  na’aa Kunala mentta kace xeetta, Danggarssa   goyinay xeetta  kumnidoga  jaalawu.
Tawaawu neyo wanllee selo

I.kaallid immettid oyshata citan tobbidi zaarite.
1.  zilaassay gereessappe oybin dummati 
________________________________________________________________________________________________________________________________________________________________________________________________________________________________________________________________________________________________________________________


2. worattiyaassi zilaali simmidi wurssettan asay woygi zaarii ?
__________________________________________________________________________________________________________________________________________________________________________________________________________________________________________
3.Selo giyoogawunne wanolee giyoogawu dummatettay aybee?
__________________________________________________________________________________________________________________________________________________________________________________________________________________________________________
5.Beni wodiyaan wolaytta biittan daanaatida asawu asay zilaaliyoogee haragaappe aybin dummatii?
________________________________________________________________________________________________________________________________________________________________________________________________________________________________________________________________________________________________________________________
Gayruwa
Wolaytta biittan gidinkka nu Tohossa dalgga manttiyaaninne kumetta Toophphiyan de’iya dumma dumma sohotun gayroy gayrettiyoogee erettidaba. Hagee gayroy mayzze ma’’e wodeppe doommidi yidaagaa qassikka ha’’ikka be’iyaagaa gididi ceeqo ayyaanaaba garssan oyqqi uttidaagaa gididi gereessaara milatettees. I qassikka minotettaanne goobatettaa beeraa qonccissiyo dantto qommo.
Leemisuwaassi ane ha garssaara de’iya gayruwa danttuwa be’oos.
Kooran gassaa dagayidaagoo,
Koyshan gadaawatidaagoo,
Eran alleeqidaagoo,
Minuwawu nena geettees,
Ee nena geettees
Laggeti (Uu! Uu...) goosona.

Meeziya laatamanne laappuna
Ane intekka intte eriyo gayruwa garssaara de’iya sohuwan xaafi simmidi issoy isuwaara citan gididi laalidi be'itenne kaa'ite.
__________________________________________________________________________________________________________________________________________________________________________________________________________________________________________
Ha shemppuwa kuushshaa
Ay biittaaninne gido wogan dumma dumma haasayettida hayyo xaafo bila qommoti erettiyo qottati naa’’a. Hegeetuppekka koyroy haasayettida hayyo xaafo bilaa shaahoy yedaanine ziiriyan odettiya haasayettida hayyo xaafo bilatun shaahettiyaagaa  gidishin naa’’antoy qassi dantto qottaaninne yettan shaahettiyaagaa. Danttuwan shaahettiya haasayettida hayyo xaafo bila geetettidi erettiyaageeti zilaassaa, ceequwa, gereessaa, gayruwa, yettaa h.h.m.Yedan shiiqiyaageeta geetettidi erettiya haasayettida hayyo xaafo bilati mereta biddaa, leemiso haasayata, doonan odettiya taarikiya haysiyaanne h.h.m.
Mereta bidday “alamiya meretaabaa, asaa naatubaa, hayquwaanne de’uwa mayzze ma’’e yuussaabawu gaasuwa immees, doozatunne medoosatu woykko biittaa dumma dumma meretatu merettabaa yootees.
Mereta  biddan  aadhdhiya kiitay ammanuwaara oyqettees. Gaasoykka asay bantta huuphessinne merettida yohotussi birshshettaa immiyoy bantta wogaadaaninne bantta ammanuwaadaana.
Mereta biddaa garssan eeshshaawadan shiiqiyay do’a gidishin asaykka hara asaappe dumma eeshshay imettin malaa oottiya tumu alamiya asaappe dumma oosuwa poliyaageeta gididi shiiqoosona.
Doonan odettiya taarikee issi layttan woykko wodiyan issi heeran polettida tumu taarikiyaappe guuttaa mooqi ekkidi haasayettida hayyo xaafo bila merettaakka gujjin shiiqiya doonan odettiya taarike.
Doonan odettiya taarikee baasettiyoy tumukka polettidosona geetettiya taariketu bollaana. Doonan odettiya taarikee wudiyoy (Zerihuuna, 1992: 32) shiishshiyoogaadan “kawota, asa sheeshshatu woykko asaa qommotu giddon oosettiya dom’’ettaa olaa, yedetaabaa, erettida mino  asatubaa, bonqqiyaageetubaa, mereta danobaa, moottatu sunttatubaa, h.h.milatiyaageetubaa yootees.”
Doonan odettiya taarikee deretettaa dichchaa xekkaadan wodiyaappe wodiyan diccananne kaseegaappe lo’’ana danddayees.
Haysee asa na’i issippe de’iyoogaa doommido wodiyappe doommidi odettiidddi de’iya adussa layttay (baree) de’iyo haasayettida hayyo xaafo bila shaaho.
Haysee yooto hiillay de’iyo kasiya kaalluwan ogiya oyqqi uttidaagaa gidishin ay darissuwaadankka gelo menttoy woykko odettiya taarikiya erissiyo biddidi yootiyoonne kuuyyiyo woykko qofaa wurssiyo shaahoy de’ees.
Daro nu biittaa wogatun haysiya giddon shiiqiya eeshshaawati asata, do’atanne wora do’ata. Hegaa giyoogee eeshshaawati, do’a kanchche gididi shiiqiyo hayseti, de’oosona, asaynne do’ay issippe shiiqiyo haysetikka de'oosona, asa xalla gididi shiiqiyo hayetikka de’oosona.
Eeshsaawati gishshatiyo eeshshay wogaappe wogan dummatana danddayees. Giyoogeekka deretettaa ammanuwaadan, dichchaadan, de’o meeziyaadan dolati gishshatiyo eeshshay dummatana danddayees.
Leemiso haasayay bari giddon siqimmidi oyqqido qofata dere asay gallassa gallassa de’uwaa (duussaa) meezetuppenne be’idobatuppe demmidobata bantta ammanettiyoonne bantta tumatettaa qonccissiyooba.
Hara guussan leemiso haasayay dere asaa wogay maayettiyo hanotaa maaran merettees. Leemiso haasayay doorettida qaalata siitid go’ettiyoonne gum’’ettida ciimma qofaa oyqqida haqqa qommo.
Leemiso haasayaa asay go’etiyoy, yohuwa kuuyyanaassa, minttettanaassa, boolimaa xoqqissanaassanne yohuwa qonccisanaassa.
Qan’’ishee salo sa’a gufanttuwa xaaxi waaxiya eeshshay de’iyo, bilay oosoy aagee polettiyoy citaana gidiyo haasayettida hayyo xaafo bila shaaho (kifile) “qan’’ishee oychchiyaagaanne oyshettiyaagaa giddon oosettiya hasayettida hayyo xaafo bila gommo.

Qan’’ishee ciimmayidi qoppiyoogaa oychchiya, pilggissiya, daro hanotatu baggaara birshshettaa immanaadan danddayssiya hasayettida hayyo xaafo bila .qan’’ishee allaxissees, kahaa aassees, pilggisissees.
Xooringgee qan’’ishiyaadan eranchchata shoobbenna. Gaasoykka xooringgiyan iitiya cashshati daroosona. Hegaa gishshawu ha haasayettida hayyo xaafo bilan dariya baggi go’ettiyay naata.
Haasayettida hayyo xaafo bilaakka gidin hayyo xaafo bilaa shiishshettaa hiillay eti naa’’aykka ekettiyaageeta gidanaadan oottiya yohotuppe issuwa.
Qaala danttota geetetti erettiyaageeti eeppikiya, dumma dumma ayyaanaama gidin alamiya baalatun sabaa woykko nasho danttota, cosodanttoti zilaassatinne haraatikka wudiyoobata.
Eeppikee keehin adussa gidiya, qottan danttotettay keehin borxxoxidi beettiyo qaalaawa gidiya hayyo xaafo bila gommo. Ha’’i wodiyan aahuwan xaafettiya medhdhi xaafoti baasodan go’ettiyo eeppikee, bagarssan harinne haraashin goobatettaa oyqettida allaalleti aahuwan shiiqiyooba gidiyoogee dumma oottees. Eeppike garssan etabaa yotiyo goobati de'oosona.
Dariya bagga eeppiketa ooni gattidaakko (xaafidakko) erettenna. Guutta eeppiketi gidoppe attin Girike erettida danttanchchaa Homeren xaafettidaageeta gidishin Arggo Alamiyan Eeliyaadinne oodiisee xeesettoosona.
 Gereessay haasayettida hayyo xaafo bila qommotuppe issuwa. Ha qaala danttoy sheniya denttettiyaagaa, minttettiyaagaanne sabbiyaagaa hegaadankka koshshiyo wodiyan boriyooba gididikka haggaatees.
Dumma dumma deretettaa giddon de’iya wogaynne meezee dumma gidiyoogaadnkka gereessaynne gayroykka  dumma dumma gidees.
Xaaxi waakin gereessay danttoy galatanawu, seeranawu, naagetissanawu hegaadankka minttettanawunne goobatettaa denttettanawu immiyo maadoy keehin daro gaanawu danddayettees.
Ceeqo danttoy gereessaappe aadhdhidi keehin heenay woykko sissay (feeling) kumido hanotan, xoqqu giida cenggurssaaninne eeso shiishshettan shiiqiyaaba gididi shiishshiyaagaa cenggurssaa kessaynne menttettay gereessaappe dumma haasayettay de’iyo qaala dantto.
Cora qommo yetta danttoti deoosona. Yettanchchati yexxiyo danttoti, gifaatawu yexxiyo danttoti h.h.m. woosa danttoy qassi issi bari siiqido geela’eessi woosa mala oyshaa shiishshidi danttiyo danttuwa.
Attumaageeti geela'ota nashshiyo yetta danttotikka de’oosona. Geela’oti (maccaageeti) woddallaa dooriyo siiqo danttotikka de'oosona. Wolaytan naati kaa'iyo kaassaape issoy gennuwa. Ha kaassaa kaa'iyay attuma naata. Asay keettaa kexxiiddi kaa'iyo yetta danttoykka de'ees. Hegaa dankka asaa oosuwawu denttettiya ooso danttoykka de'ees.


















Shemppuwa oydda
4. Haasayettida Hayyo xaafo Bilaa shiishshiyoogaanne micciyooga (laaliyoogaa)
Geluwa
Ha wurssetta shemppuwan tamaarana ayfebebay haasayettida hayyo xaafo bilaa shiishshiyoogaanne he shiishshidoogaa laaliyoogaa woykko micciyoogaa. Xuufee dommenna wodiyan asay bari wogaa, meeziya, ammanauwa, h.h.milatiyaageeta yeletaappe yeletawu waatidi aattiiddi takkidaakkonne be'ana. Haasayettida hayyo xaafo bilaa shiishshanaappe kasetidi oottanawu bessiyoobatakka ha shemppuwan xeellana.
Ha shemppuwan zaari xeellanawu de’iyo harabay shooqaa biidi xanna’iyaagee oottiyo oosowa. Haasayettida hayyo xaafo bilaa shiishshiyaagaappe naagettiyaabatakka be’ana. Leemisuwaassi haasayettida hayyo xaafo bilaa shiishshiyaagaappe naagettiyaabay aybee giikko haasayettida hayyo xaafo bilaa shiishshiyo heeraa milatiyoogaa, bila era oosuwa wudidi xeelliyoogaa h.h.m. Ha wurssetta shemppuwan hara erana bessiyaabay haasayettida hayyo xaafo bilaa polo buussan gakkiya metota.
Sintta Qofata
Ha shemppuwa wurssettan tamaareti:
•	Haasayettida hayyo xaafo bilaa shiishshana 
•	Haasayettida hayyo xaafo bilaa laalana woykko miccidi bessana.
•	Haasayettida hayyo xaafo bilaa shiishshanawu denddanaappe kasetidi eranawu bessiyo yohota akeekana.
•	Haasayettida hayyo xaafo bilaa shiishshiya urappe naagettiyaabata qonccissana 
•	Haasayettida hayyo xaafo bilaa shiishshiyo polo buussan gakkiya metota yootana.
Haasayettida hayyo xaafo bilaa eeshshatuppe issoynne sinttabay qaalaan aadahdhiyaagaa gidiyoogaa. Asay xuufe baynna woykko merettenna wodiyan woykko layttan etabaa gidiya wogaa, meeziya, ammanuwa, eraanne qofettaa issi yeletaappe hara yeletawu aattiiddi de'iydoy haasayettida hayyo xaafo bilaana. Xuufee meretti simminkka haasayettida hayyo xaafo bilay ha oosuwaappe teqettibbeenna. Ha"ikka ha oosuwa essibeenna giidi yootana danddayettees. Essiyaabakka milatenna.
Xuufiya qaratettay merettidinne dicciiddi yiin dumma dumma heeratun /deretettatun/ haasayettiya dumma dumma haasayettida hayyo xaafo bilati shiiqettidi xaafettiyoogaa doommoosappe gam"iis. Mata wodetuppe ha baggan qassi haasayettida hayyo xaafo bilaa shiishshidi issi deretettaa buquranne ayyaanaama wogaa, ammanuwa qassikka issi wodiyan de’iya deretettaa issippetettaa, polotikanne ikoonoome dichchay ayba xekkaa bollan gakkidaakko harabaakka xanna'anaassinne eranaassi oosettiya baaxeti keehin aakki aakkidi yiidosona. Ha"i haasayettida hayyo xaafo bilan qommon xeesettida allaalleta suure eriyo allaallee tumma gidiyoogee haa qoncci qoncci yiido wode.
Gelladan haasayettida hayyo xaafo bilaa go'ettiyaagaa gidiya deretettay issi issi haasayettida hayyo xaafo bilaa go'ettiyoode ayssi go'ettiiddi gidiyaakko woykko ay qonccissanawu haagazettiiddi gidiyaakko erees. Oyshettiyoodekka hagaa giyoogaa woykko hagaa gaana koyyaas giidikka qonccissana danddayees. Hara guussan haasayettida hayyo xaafo bilaa laalana woykko miccana danddayees giyoogaa. Gidoppe attin ha laalettay woykko micettay “tamaarida asadan” daro era koyyiya muleera laaletta saynisiya naagidaagaa giyoogaa gidenna.
Dumma dumma haasayettida hayyo xaafo bilati dumma dumma wodiyan haasayettiiddi, koyro kochchooro haasayettido wodiya milatiya kiitaa oyqqidi merinawu takkoosona gaanawu danddayettenna. Gidoppe attin haasayettida hayyo xaafo bilay deretettaa duussaa meezee, qofettaa xekkay haraykka laamettiyoode etaara laamettana danddayiyaaba. Ha laamerettoy qassi geelladan qommon qonccettida giyoogeenne issi amarida wodiyan de'iya deretettaa xaaxi waaxi xanna'anaassi oosettiya baaxiya hoolliyaakko gattanawu meto gidees. Giddikkonne haasayettida hayyo xaafo bilaa haaseyettido wodiyan shiishshiyoogeenne laalliyoogee darin lo"o gidees. Hagee hanennaakkonne haasayettida hayyo xaafo bilay odettiiddi de’iyo geluwan woykko  awudiyan  ay wodiyankka xanna' iyoogee bessiyaaba.
Xaaxi waaxin hagaa qaalaawa gidiya hayyo xaafo bilaa shiishshidi laaliyoogaane I ba garssan oyqqido kumetta kiitaa qoncce ba garssan oyqqido kumetta kiitaa qoncce ootidi geelladan qoncce gididi beettibeenna asatussikka gido hara imatta asata bessiyoogee koshshiyaaba. Gidikkonne haasayettida hayyo xaafo bilaa waayidi shiishshananne laalana (miccana) danddayettii? Giya qofaa  hagaaappe kaallidi qanttan qanttan be'oos.

Haasayettida hayyo xaafo bilaa shiishshanawu denddanaappe kasettidi kaalliya yohota xanna' ana koshshees.
Koyro kochchooroy shiiqiya haasayettida hayyo xaafo bilay oogee? Giyaagaanne ooni shiishshii? Giyaagee koyro denddiya yoho. Geelladan xanna'iyaagee xann'anawu denddidoy A wogaa gidikko eti yelettidi diccidoogaa gidiyoogaadan daro xubbiyaabati gayttana danddayoosona. Yohuwan qassi xann'iyaagee xanna'anawu denddido wogay aagaa gidenna hanotan oosettiya haasayettida hayyo xaafo bilaa shiishshettaynne laalettay (micettay) kawushsha gidenna. Yarshshuwa qanxxissees. Hegaa giishin qassi bari wogaa xanna'iya uraassi ubbabaykka inddaadaana (hiittaadaana) giyoogaa gidenna. Baawa giishin I bari huuphen deretettawu issi bolla gidiyoogaanne ba xanna’iyo deretettaa doonaa eridi maayettana danddayiyo allaalliya, ba wogaadan ubba yohuwaakka naagid deretettaakko shiiqiyo ogiya erenna gishshawu harabatukka gaasuwan imatta xanna’iyaagaappe aadhdhidi assi lo"o gidees giyoogaa.
Tumukka imatta xanna'iyaagee I xanna'iyoo wogay ooratta gidiyoogaadan ubbabaakka wudan kaallidi ba wogaarakka annaacissidi kessiyo daro allaalleti de'iyoogee xinaatiya keeha oottees. Siyiyoobawunne be'iyo yoho ubbawu yeemottiyoogaa gidiyo allaalleekka xinaatiya dariin muruta gidanaadan oottiyo allaalleekka hegaadan coo kawushsan xeelettennaba. Gidikkonne ha shooqaa eranchchati (pilggiyaageeti) zoriyoy naa"u dumma dumma wogaappe kiyida xanna'iyaageeti giyoogeekka xanna'ettiya wogaynne hara wogay issippe xann'ana kajjeelikko naa"aa baggankka merettiya metota guuxxikkonne xayssanawu oosettiya baaxiya ayfiyaara de'iyaagaa oottees. Haaseyettida hayyo xaafo bilaa shiishshanawu laalanawukka lo"o goosona. Ha haasayettida hayyo xaafo bilaa shiishshiyo oosuwan hashshetiya asi shooqaawa geetettees. Shooqaaway shooruwaappe biidi biitta xaaxi waaxidaagaa hegaadankka biittaappe kareera haasayettida hayyo xaafo bilaa shiishshananne xanna'ana danddayettees. Hegaa maaciyay shooqaawaa abbiya (wolqqaa) allaalliya. Abbiya (wolqqaa) allaalliya giishin qassi eraa, Ikoonoome/ miishshaa wolqqay/ sintta xeeran denddiya yohota.
Shooqaaway biron doommiyaagaa gidanawu danddayees. Hagaa mala shoqaaway era likettaa baggaara xeelliyoode amarida malaatiyaageenne akeekay de'iyoogaa gididi yayyiyoo, mammottiyo eeshshay an beettiyo ura gaanawu danddayettees. Eray aagee gidiyaagaa gidenna gishshawu maaddiya uraa koshshees.
Haray Bekaare shooqaawaa giyoogaa qommo gididishin gidiya meezeenne eray de'iyoogaa. Hagaa mala shooqaaway dariya baggi kare biittan xanna'iyaagaa. Biron doommetta xekkan de'iya xanna'iyagee /shooqaaway/ hara biittaa (biittaappe kare) baada xanna'ana giikko assi deexxees. Qommon xeesettida ayfe metotu gaasuwan xinaatiya hoolliya gattanawu metotees. Gidikkonne ba heeraappe doommidi loddan loddan abbiya, meeziyanne era aassiidi biikko lo"o gidees. Bekkaaree  xanna'iyaagee qassi ay alame shaahuwaukka woykko kifiliyawukka simerettidi xanna'ana danddayees.
Naa"antto xekkan erettana bessiya allaallee shiiqiya haasayettida hayyo xaafo bilay awugaa qommokkonne kasetidi maacana koshshees. Hegaa giishin issi shooqaaway issi haasayettida hayyo xaafo bila qommuwa dooridinne shiishshidi xanna’iyoogeekka danddayettees. Maaciyaagee xanna’iyaagaassi de’iya ootissiyo miishshaanne harabaa abbiya gidees. Qommon xeesettida allaalliya dariin qoncce oottanawu issi shooqaaway issi heeraappe hayse xalaalaa shiishshidi xanna’ana danddayees. Woykko hayse xallaa  gidennan ubba haasayettida hayyo xaafo bila qommotakka (haysiya, qan"ishiya, leemiso haasayaa…) shiishshana danddayees giyoogaa.
Heezzantto xekkan haasayettida hayyo xaafo bilaa shiishshanawu nuuni erana koshshiyaabay awudenne awan giyoogaa erana bessees. Hegaa giishin haasayettida hayyo xaafo bilaa attammettidanne attamettibeenna dumma dumma maxaafatuppe, gaazeexatuppe metseetetuppe demmana danddayettees. Hagaappe kareera iraadooniyaaninne oddibessan (televizhiiniyan) aadhdhiya haasayettida hayyo xaafo bilatikka de'iyo gishshawu etaappekka maaray- mankkay de'iyo hanotan shiishshidi xanna’ana danddayettees. Hara beggaara qassi issi issi asatuppe (asaa garssappe) beettana danddayiya haasayettida hayyo xaafo bilata eti de'iyoosaa gakkanaaashin gaxa sohuwa (ganddaa) woykko ambbaa biidi oychchidi shiishshana danddayettees.
Xaaxi waaxin haasayettida hayyo xaafo bilaa shiishshananne xanna'ana denddiya uri haasayettida hayyo xaafo bilaa xuufiyappekka gido asaa doonaappe haasayettishin demmananne shiishshana danddayees. Gidikkokka haasayettida hayyo xaafo bilay awuppekka beettana danddayiyaaba gaana danddayettees.

Nu biittan harinne haraashin ha"i wodiyan dumma dumma sheeshshati bantta demmido maataa go’ettidi bantta wogaa shiishshidinne xaafidi maxaafa keettatuuinne muuzemiyan wottiyo hanotay darin minni minnidi yiis. Gidikkonne issi xanna’iyaagee xanna'anawu koyyiyoo sheeshshaa haasayettida hayyo xaafo bilaa xanna’anaassi he sheeshshatukko, dalgga manttiya woykko isi biitta xaaxi waaxiya maxaafa keettatukko muuzemiyaakko (woga buqurata wottiyoosaa) biidi aynne metootennan demmana danddayees. Deretettaakko sitti gi beennan kasetidikka denddodan go’ettana danddayees.
4.1. Shooqaawa (xann"iyaagaa) oosuwa
1.	Kasetidi giigettiyoogaa
Ha giigettoy haasayettida hayyo xaafo bilaa shiishshanawu denddanaappe kasetidi polanawunne giigettanawu bessiya yohotu bollan wudees. Gidikkonne ha giigettay dumma dumma ginaara xeelettana danddayees.
1.1. Buzo giiguwa
Xanna’iyo derettaa, wogaa, ammanuwa, meeziya, shiishshiyoogaa erana bessees. Harinne haraashin biron doommiya shoqaaway xinaatiya watidi efaana bessiyaakko meezee deliyo asata oychchidi woykko he allaalliyawu xaafettida naqaashati de'ikko nabbabananne giigettana bessees.
1.2 .Ikkonoome giiguwa 
Shogaaway I xanna’iyo heeray mata gidin haho ay haahotettankka daro guuxxo shishshetta oosuwaassi miishshay koshshees. Issi xanna’iyaagee xanna’ana koyyido haasayettida hayyo xaafo bilaa demmana danddayiyoy eessa keettaa heeran darin beettiya asatuppe giidi qoppikko he heeraa biidi geelladan asata shoobbiiddi oychchananne bari koyyiyo haasayettida hayyo xaafo bilaa shiishshana koshshees. Hagee kawushshan beettana danddayiyoy qoppiina. Kare biitti biidi xannaana giikko kessiyo miishshay guutta gidennaagee erettidagaa.
4.2. haasayettida hayyo xaafo bilaa immiya asata dooriyoogaa
Ha qofay sitti giidi haasayettida hayyo xaafo bilaa demmiyo pulttuwa shaakkiyoogaa bollan wudees. Leemisuwaassi haasayettida hayyo xaafo bila qommoy qeeri naatuppe beettiyaaba gidikko qeeri naata, maccatuppe beettiyaaba gidikko maccaageeta haraatakka gelumaara woykko awudiyaara demmiyoogaa oychchees. Gidikkone nu koyyiyo haasayettida hayyo xaafo bilaa sitti ootidi ooppe demmana danddayiyaakko kasettidi qoppiyoogee bessiyaaba.
4.3.haasayettida hayyo xaafo bilaa shiishshiyo buquraa (miishshaa) dooriyoogaa
Haasayettida hayyo xaafo bilaa shiishshiyo hiillaa bollan dumma dumma shiishshiyo buqurata go’ettiyoogee gaddarissiyaaba. Gidoppe attin xanna’iyaagee ay buquraa woykko ogiya go’ettin shiisho oosoy dariin A maaddanaakko kasetidi maacana bessees.
Hegagawukka koyro kochchooro xinaatiya oottiyoogee lo"o. Geelladan haasayettida hayyo xaafo bilaa shiishshiyo deretettaa giddon leemisuwaassi cenggurssaa duuqqiyo woykko oddibessaa go’ettana qoppikko he deretettaa hanotaa xanna’etta giddon phalqqettaa denttettanawu dandayees.  He wodiyan shiishuwaa oosoy xubettana danddayees. Gidikkonne ay ogiya woykko buqruaa go’ettanawu bessiyaanaa giyoogaa kasetidi maaciyoogeenne dooriyoogee bessiyaaba.
Shiishshiyo buqurata giishiin cenggurssaa duuqqiyoogaa, pootuwa denttiyoogaa haraatakka gidana danddayees. Hagaappe kareera xeeluwa oottiyoogaa gidana dandayees. He wodiyan qassi xeeloy issitoo xalaala gidennan aggana danddayees. Naa’’too heezzutoo  gujji gujjidi xeelliyoogaa oychchana dandddayees. Gaasoykka wodiyan wodiyan hara ooratta yohota demmana danddayettees.
4.4. Haasayettida hayyo xaafo bilaa shiishshiyaagaappe aybi naagettii?
Issi haasayettida hayyo xaafo bilaa shiishshidi xannalana koyyiya asappe /asatuppe/ kaalliya yohotu bollan wudaa ootiyoogeenn keehippe nagetuwan oosuwan peeshshiyoogee naagettees.
1.	Naqaashaa immiyaagaa dooruwaa bollan naagettiyoogaa
Issitoo issitoo naqaashaa shiishshettaa polo buussaa giddon beettiya naqaashati balay de’iyoogeeta gidana danddayoosona. Hegaa giyoogeekka leemisuwawu beettida naqaashay suure he haasayettida hayyo xaafo bilaa go’etiya deretettaa wogaa, ammano wogaa qofettaa qonccissennan aggana danddayees. Hageekka naqaashaa immiya asappe pulttana danddayiya meto gidiyo gishshwu koyro kochchooro dooruwa bollan naqaashaa immiya kifiliya dooriyo wode gita naagettuwa oottiyoogee bessiyaaba.
2.	Haasayettida hayyo xaafo bilaa shiishshiyo heeraa milatiyoogaa
Haasayettida hayyo xaafo bilaa shiishshiya asi haasayettida hayo xaafo bilaa demmiyoy ammano polo buussati polettiyo wosa keettatanne mazggiideta gidikko he ammanuwa kaalliyaagee mayiyoogaanne eti ootiyo bilaa era oosuwa oottiiddi shiiqana bessees. Hara baggaara haasayettida hayyo xaafo bilaa demmiyo heeran de’iya asatu maayuwa maayettay, mussay ay milatii?  Ay dosiyoonaa? Ay ixxiyoonaa? Haratakka giyo allaalleta kaseti xanna’idi heeraa milati beettiyoogee haasayettida hayyo xaafo bilaa shiishshetta polo buussan gita maaduwa immees.
Leemisuwaassi nu dalgga manttiyan Tohossa Umaa Zooniya giddon “ Bodii” geetettiya sheeshshatukko biidi haasayettida hayyo xaafo bilaa shiishshana koyyiya uri tumu eti maayiyo maayetta (dariya baggi kallo xiire woykko maccatetta /attumatetta xallaa kammiyo maayettaa oychiyaagaa gidana danddayees.
3.	Bila era oosuwa keehippe naagettidi xeelliyoogaa
Haasayettida hayyo xaafo bilay odettiyoode woykko yexettiyoode abaa gidiya bila era oosoy de’ees. Bila era oosoy qassi haasayettida hayyo xaafo bilaa qommuwaadaninne haasayiya (yootiya) deretettaa dummatetaadan dumma dumma. Haasayettida hayyo xaafo bila oosuwawu bayra eeshshay bila era oosuwan kumidaagaa gidiyoogaa. Eranchchatu qonccissuwaadan gidikko haasayettida hayyo xaafo bilawu bila era oosoy xaykko de’oy baawa. Hara guussan haasayettida hayyo xaafo bilay bila era oosoy baynnan odettana woykko yexettana danddayettennaagaa gidiyoogaa geelladan odettiyaakkokka woykko yexettikkokka ubba heennaynne kiitay baynnaba gidees giyooga woykko mal’’aa cammaa geennaagaa gidees giyoogaa. .
 Leemisuwaassi qan”ishiya kaassaa wodiyan qan”ishiya oychchiyaageenne oyshettiyaagee oychchiyoode, zaariyaagee zaaranawu baaxettiyoogee, zaatuwa xaykkokka kaakko “Ta biitta imma” geetettiya allaalleti haraatikka he hanotawu hao’etuwa immoosona. Haasayettida hayyo xaafo bilay shiiqiyoy bila era oosuwaara gidikko qassi issi issi shiiqiya haasayettida hayyo xafo bilaassi bila era oosuwa suure xeellana woykko dumma dumma ogetun (pootouwa denttidi, teeppiyan duuqqidi) harabatunkka bila era oosuwa misiliya oyqqiyooge bessiyaaba. Hageekka simmidi laalettaa oosuwa oottiyo wodiyan oosettiya poluwaassi gita maaduwa immees.

4.5.  Haasayettida hayyo xaafo bilaa shiishshiyo polo bussan gakkiya metota
Haasayettida hayyo xaafo bilaa shiishoy shiishshiya izaawudan dumma dumma metoti gakkana danddayuoosona. Leemisuwaassi ha kaalliya qommo metoti bayradan malaa- tettiyaageeta.
1.	Ikkonoome metuwa
Haasayettida hayyo xaafo bilaa shiishshiyaagee haasayettida hayyo xaafo bilaa shiishshanawu haaho sohuwa hemettana /baana danddayees. Gidikkonne toga miishshay (biray) kushshiyan lee’ana danddayees. Hara baggaara qassi naqaashaa immiyaageeta shoobbiyoogee koshshana danddayees. Hagaa ubbawu miishshaa (biraa) koshshes.
2.	Togaa metuwa
Haasayettida hayyo xaafo bilaa shiishshiya uri biyo sohoy keehin geelladan kaamee biyo sohotuppe gaxattiyaagaa gidana danddayees. Biyo sohoy gela kessa gidiyaagaa, pudettaynne dugettay de’iyoogaa, wogga shaafata pinnidi… biyoogaa oychchana danaddyees. Hegawukka qanxxidaagaanne yiidaagaa ekkanawu giigetti uttanaagaa oychchees. Geelladan maaddiyaaba gidiya buqurata leeemisuwawu haattaa giddo geliyoode bollawu denddana danddayiya maayuwa oyqqiyoogaanne maayiyoogaa koshshees.
3.	Harggiya
Biyo sohoy daafa harggee /asaappe asawu aadhdhiyaagee/ de’iyoosa gidana danddayees. Leemisuwaassi nu biittan dariya baggi garaa heeran uunnuwa hargge de’ana danddayiya hargge. Gidikkonne harggetussi kasetidi teqqiyaaba gidya kittibaatee de’ikko cadettiyoogee ubbakka mittiyo xaleti de'ikkokka kasetidi mittiyoogee koshshiyaaba. Hegaappekka haray leemisuwaassi agobere mala buquray qassikka kattawunne ushshawu go’ettiyo miishshatakka oyqqiyoogee koshshana danddayees.
4.	Wogaa kamettaa
Shiishshiyaagee xanna’ana biido wogaa erennaagaappe denddaagan merettiya meto. Gidikkonne wogaa kasetidi coommidi eriyoogee haasayettida hayyo xaafo bilaa shiishshiyo wodiyan merettana danddayiya kamuwa diggees.

5.	Sheniya ( wonniya)  xayiyoogaa
Shiishshiyaagaa A huuphe giddo daafuray /lefa miyyee/ shiisho oosuwawu xube gidana danddayees. Metoti gakkikkokka ubba ba halchchwawu qanxxidaagaa gidana bessees. Hegaa gidana xaykko ba de’iyoosaappe qaaxxennan ixxikko lo”o.
Qommon nu be’ido metoti bayrata geetettiyaageetappe attin issi xanna’iyaagaa hagaappe  daro metoti  gakkna danddayiyoogaa qofana koshshees..
Meeziya laatamanne hosppuna
Garssaara imettida oyshata citan gididi tobbi simmidi zaaruwa xaafite
1.	Haasayettida hayyo xaafo bilati xaafettiyoogaa doommidoy awudekkonne aahuwan qonccissite.
______________________________________________________________________________________________________________________________________________________
2.	Haasayettida hayyo xaafo bilaa shiishshanaappe kasetidi xanna’anawu bessiyaabati aybee aybee?
_________________________________________________________________________________________________________________________________________________________________________________________________________________________________Haasayettida hayyo xaafo bilaa bari dere wogaa giddoppe shiishshiyoogaaninne hara imatta dere wogaa garssi biidi shiishshiyoogaa xeelliyaagan etappe awugee lo”okkonne qonccissite.
_________________________________________________________________________________________________________________________________________________________________________________________________________________________________
Haasayettida hayyo xaafo bilaa shiishshanawu maaddiya buqurata intteppe daruwa gujjidi xaafite.
------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------
3.	Intte hagaappe biidi kontta dumma allaanaappe haasayettida hayyo xaafo bilaa shiishshana koyyikko intteppe naagettiyaabati ayba giidi qoppeetii?
______________________________________________________________________________________________________________________________________________________Qoolliya godaa Qolchchi haasayettida hayyo xaafo bilaa shiishshanwu baanaassi qoppiiddi de’ees. Gidikkonne, I shiishshanawu baanaappe kasetidi polanawu bessiyaabaata giidi intte hayyottiyoobati aybakkonne xaafite.
_________________________________________________________________________________________________________________________________________________________________________________________________________________________________
3.Xuufe meretti simmin haasayettida hayyo xaafo bilay xayi aggiis. Tuma/word.
qonccissite.
__________________________________________________________________________________________________________________________________________________________________________________________________________________________________________ 
4.	Ane qommon xeesettida haasayettida hayyo xaafo bilaa shiishshiyo polo buussan gakkiya metotuppe hara intteppe qoppidi xaafite. Yaati simmidi he metota birshshiyo ginaa malaatite.
__________________________________________________________________________________________________________________________________________________________________________________________________________________________________________
4.6. Haasayettida hayyo xaafo bilaa micciyoogaa (laaliyoogaa)
Haasayettida hayyo xaafo bilay shiiqi simmin kaalliya oosoy shiiqida haasayettida hayyo xaafo bilaa meran meran (haysiya dumma, qan"ishiya dumma…) wottidi xaafidi attamissiyoogaa gidana danddayees. Hagaappe aadhdhiyaagaa qassi shiiqida haasayettida hayyo xaafo bilaa dumma dumma halchchotu maaran leemisuwaassi deretettaa wogaa, ammanuwa, qofaa haraakka xanna’iyo maaran laaliyoogee (micciyoogee) koshshiyaaba gidanawu danddayees.
Haasayettida hayyo xaafo bilaa laaliiddi keehin naagettidi gidana bessees. Naagettiyoogaa giyoogee shiiqida haasayettida hayyo xaafo bilay oyqqido kiitay aybbee? Deretettaa wogaappe awugaa? /buquraawa, ayyaanaama wogee qonccissiyoy? … giya allaalletanne bilaa era oosuwa loyttidi akeekidaagaa gidana bessees. Hegaa gidana xaykko qassi kase gidoogaadan haasayettida hayyo xaafo bilaa shiishshetta aattido wodiya, miishshaanne wolqqaa coo toskkayiyoogaa kaalettees.
Hagaappe kareera bala birshshettaa/ deretettaa wogaa bala hanotan birshshiyoogaa/ immiyoogeekka oyshissana danddayiyoo hanotaa medhdhana danddayees.
Issi haysiya woykko issi ooso dantto kanchchiya ekkidi issi deretettaa haasayettida hayyo xaafo bilaa go’’aa laaliyoogee danddayettnna allaalle. Gidikkonne qommuwaappe qommuwaappe dumma dumma shiiqoti delana bessoosona.
Haasayettida hayyo xaafo bilaa laalliyo woykko micciyo wode issi issi haasayettida hayyo xaafo bilaa koyruwan meran meran wottiyoogee bessiyaaba. Ubbaakka meran meran wotti simmin issuwa issuwa naagetuwa laaliyoogaanne haray de’ikkokka kaalliyaagaakka hegaadan oottiyoogaa. Kaallidikka haasayettida hayyo xaafo bilatussi kotta de’iya gomppaanne puulaa laalana danddayettees. Hagee hani simmin xaaxi waaxuwan qofettiya gita laaletta oosoy immiyo goaa baggaara laalliyoogaa. Hagaakka giyoogee muleta haasayettida hayyo xaafo bilwu he deretttaa lanqqiyan ay mala issippetetta go’ay de’iyaakko loyttidi laaliyoogaa bollan wudees. Haasayettida hayyo xaafo bilaa laallyo (micci bessiyo) polo buussan dogettanawu bessennabay haasayettida hayyo xaafo bilata/ odota/ dumma gidennan eti bila eran oosettiyo geluwaara /awdiyaara/ gattidi birshsettaa immiiddi laalana koshshees. Gaasoykka, kase giidoogaadan bila era oosoy (kiwaanee) haasayettida hayyo xaafo bilawu deo gidiyoogaanne pulatettaynne shicatettay beettiyooba gidiyo gishshaassa.
Meeziya laatamanne uddufuna 
Kaalliya oyshata citan gididi zaarite.
1.	Ane haasayettida hayyo xaafo bilatuppe issuwa woykko naa”aa gidiyaagaa ekkidi wati laalanaakkonne qonccissite
________________________________________________________________________________________________________________________________________________________________________________________________________________________2. Issi haasayettida hayyo xaafo bilaa laaliiddi keehin naagettana bessiyaabati aybee aybee? Qoccissite.
________________________________________________________________________________________________________________________________________________________________________________________________________________________ 
2.	Haasayettida hayyo xaafo bilaa laaiyoogaa giyoogee woygiyoogee?
________________________________________________________________________________________________________________________________________________________________________________________________________________________
3.	Ha garssara deliya haasayettida hayyo xaafo bilaa laaletta oosuwa loytti nabbabi simmidi he kiitaa maaran ootite.
________________________________________________________________________________________________________________________________________________________________________________________________________________________
Meeziya  hasttama

Haasayettida hayyo xaafo bilaa laaletta oosuwa

•	Citan, waattan woykko intte asttamaatiyantti injjeyiyo ogiyan, darajjayett simmidi wolaytta deretta giddon haasayettiya (odettiya) haasayettida hayyo xaafo bilata shiishshite.
•	Haasaayettida hayyo xaafo bilata dalgga manttiyaappe, zooniyaappe woykko allaanatu wogaanne ispportte xifate keettatuppe demmana danddayettees.
•	Woykko sittan deretetta demmana dandayetikkoka keehin Daro lollo.
•	Haasayettida hayyo xaafo bilata shiishshi laalidi intte oosuwa asttamaariyanttussi shiishshite woykko immite. Wurssetta intte asttamaariyantti giigissiyo daraphan 
•	kifile tamaaretussi, Hara shoobettida imatatussi… shiishshite.
Ha shempuwa kuushshaa
Haasayettida hayyo xaafo bilaa eeshshatuppe issoynne bayrabay qaalan aadhdhiyoogaa gidiyoogaa. Asay xuufe bayynna woykko merettenna wodiyan etabaa gidiya wogaa, meeziya ammanuwa eraanne qofettaa issi yeletaappe hinkkoyeeletawu aattiidi de’idoy haasayettida hayyo xaafo bilaana.
Xuufiya qaratettay meretidinne  dicciidi yiin dumma dumma heeratun /deretettatun/ haasayettiya dumma dumma haasayettida hayyo xaafo bilati shiiqettid xaafettiyoogaa doommoosappe gam”iis.
Geelladan haasayettida hayyo xaafo bilaa go’ettiyaagaa gidiya deretettay issi issi haasayettida hayyo xaafo bilaa go’ettiyoode ayssi go’ettiiddi gidiyaakko woykko ay qonccissanawu haggaazettiiddi gidyaakko erees. Oyshettiyoodekka hagaa giyoogaa woykko hagaa gaana koyyas giidikka qonccissana danddayees. Hara guussan haasayettida hayyo xaafo bilaa laalana woykko miccana giyoogaa.
Dumma dumma haasayettida hayyo xaafo bilati dumma dumma wodiyan haasayettiiddi, koyro kochchooro haasayettido wodiya milatiya kiitaa oyqqidi merinawu takkoosona gaanawu danddayettenna. Gidoppe attin, haasayettida hayyo xaafo bilay deretettaa duussaa meezee, qofettaa xekkay, haraykkaa lameetaara laamettana danddayiyaaba.
Xaaxi waaxin hagaa qaalaawa gidiya haasayettida hayyo xaafo bilaa shiishshidi laaliyoogaanne I ba garssan oyqqido kumetta kiitaa qoncce oottidi geelladan qoncce gididi beettibeenna asatussikka gido hara imatta asata bessiyoogee koshshiyaaba.
Haasayettida hayyo xaafo bilaa shiishshanaappe kasetidi ha kaalliya yohota xanna’anawu koshshees.
Koyro kochchooroy shiiqida hasayettida hayyo xaafo bilay oogee? Giyaageenne ooni shiishshii? Giyaagee koyro denddiya yoho. Geelladan xanna’iyagee xanna’anawu denddiyoy A wogaa gidikko I yelettidi diccidoogaa gidiyoogaadan daro xubbiyaabati gayttana danddayoosona. Yohuwan qassi xanna’iyaagee xanna’anawu denddido wogay aagaa gidenna hanotan oosettiya haasayettida hayyo xaafo bilaa shiishshettaynne laalettay kawushsha gidenna. Yarshshuwa qanxxisiyaaba.
Haasayettida hayyo xaafo bilaa shiishshiyo oosuwan hashshettiya asi shooqaawaa geetettees. Shooqaaway shooruwaappe biidi biittaa xaaxi waaxidaagaa biittaappe kareera (kare biittan) haasayettida hayyo xaafo bilaa shiishshananne xanna’ana danddayettees.
Shoqaaway biron doommiyaagaa gidanawu danddayees. Hagaa mala shooqaaway era yesuwaa baggaara xeelliyoode amarida malaatiyaageenne akeekay de’iyoogaa gididi yayyiyo, mammottiyo hanotay an beettiyo ura gaanawu danddayettees.
Haray bekkaare shooqaawaa giyoogaa qommo gidishin gidiya meezeenne eray de’iyoogaa. Hagaa mala shooqaaway dariya baggi  kare biittan xanna’iyaagaa. Biron doometta xekkan de’iya shooqaaway hara biitti baada xanna’ana giikko assi deexxees.
Naa”antto xekkan erttana bessiya allaallee shiiqiya haasayettida hayyo xaafo bilay awugaa qommokkonne maacana koshshees. Hegaa giishin issi shooqaaway issi haasayettida hayyo xaafo bilaa qommuwa doridinne shiishahidi xannaana danddayees.

Heezzantto xekkan haasayettida hayyo xaafobilaa shiishshanawu nuuni erana bessiyaabay awudenne awan giyoogaa erana bessees. Mega giishiin haasayettida hayyo xaafo bilaa attamettidanne attamettibeenna dumma dumma maxaafatuppe gaazexatuppenne h.h.m demmana danddayettees.
Xaaxi waaxin haasayettida hayyo xaafo bilaa shiishshananne xanna’ana danddayiya uri haasayettida hayyo xaafo bilaa xuufiyaappekka gido asaa doonaapee haasayettishin demmana nne shiishshana danddayees.
Shooqaawaa oosuwaappe koyroy kusetidi giigiyoogaa. Ha giigettay dumma dumma ginaara xeelettana danddayees. Koyroy buzo giiguwa, naa”anttoy ikkonoome giiguwa, h.h.m. Haasayettida hayyo xaafo bilaa shiishshiyo hillaa bollan dumma shiishshiyo buqurata go’ettiyoogee gaddatissiyaaba. Shiishshiyo buqurata giishin cenggurssaa duuqqiyoogaanne haraatakka gidana danddayees.
Issi haasayettida hayyo xaafo bilaa shiishshiyaagaappe naagettiyaabati naaqaashaa immiyaagaa dooruwa bollan naagettiyoogaa, haasayettida hayyo xaafo bilaa shiishshiyo heraa milatiyoogaa, bilaa era oosuwa keehippe naagettidi xeelliyoogaa 
Haasayettida hayyo xaafo bilaa shiishshoy shiishshiya izaawadan dumman dumma metoti gakkana danddayoosona. Hegeetuppe waanna( bayra) metota geetetti erettiyaageeti ikkonoome metuwa, toga metuwa, wogaa kamettaa (kamuwa) nne wonniya( sheniya) xayuwa geetettidi erettoosona.
Haasayettida hayyo xaafo bilay shiiqi simmin kaalliya oosoy shiiqida haasayettida hayyo xaafo bilaa meran meran wottidi xaafidi attamissiyoogaa gidana danddayees. Hagaappe aadhdhiyaagaa qassi shiiqida haasayettida haasayettida hayyo xaafo bilaa dumma dumma hakhchotu maaran leemisuwaassi deretettaa wogaa, ammanuwa h.h.milatiyaageetu maaran laaliyoogee koshshiyaaba gidanawu danddayees. Laaliidi qassi keehin naagettid gidana desssees.
Issi haysiya woykko issi ooso danttuwa kanchchiya ekkidi issi deretettaa haasayettida hayo xaafo bilaa go’aa laaliyoogee dandayettenna allaalle. Haasayettida hayyo xaafo bilaa laaliyo woykko micciyo wode issi issi haasayettida hayyo xaafo bilaa koyruwan meran meran wottiyoogee bessiyaaba. Ubbaakka meran meran wotti simmin issuwa issuwa naagetuwan laaliyoogaa koshshees.


Xombbe maxaafata
1.	Bukenay A. (ed. 1994. Understanding oral literature
2.	Dundes, A (ed) 1965. The study of Folklore
3.	Fernegan, R. 1970. Oral Literature in Africa 
4.	Inddiraasa Inddaala (2005 M.L) Bila Xifatiyawu Kanebata, Wolaytta Sooddo: Wolaytta Sooddo yunbburshshiya
5.	Bezzaabbi milkkiyaasa (2001 M.L) Tammantta kifiliya tamaariya maxaafaa Wolaytta Sooddo.
6.	Paltta Irbbiqonne Indiraasa Inddaalla (2006) M.L: Wolyttatto Doonaa Hayyo Xaafo Bilaa Woshettaa: Wolaytta Sooddo
7.	Xaalaachcho Geetaachcha (1998) Wolaytta Haysiya (wolaytta tale) Adis ababa: Addi saaba yunbburshshiya attamo  keettaa
8.	Zerihuuna Asfawu (1992). Yesine tshuf meseretaawiyan: Addisaabaa Nigdi maattemiya beet
Gilooseeriya/ Qaalatu Birshshetta
Woqa                                                                                                                                         ???                                                                                               
Qottaa                                                                                          ???                                                                                                                                             Nashuwa                                                                                                                                   ????                                                                                                                        
Shiishiyoogaa                                                                                                                         ?????                                                                                                                                      Laaliyoogaa                                                                                                                          ?????                                                                                                                                                                                                                                                                              
Haasayettida hayyo xaafo bilaa                                                        ??-??                                                                                                           Deretettaa                                                                                                                            ??????                                                                                                                                          
Haasaya bilaa                                                                                                                        ???                                                                                                                                    
Nenetto bilaa                                                                                                                        ????                                                                                                                                      
Milatisso bilaa                                                                                                                      ?????                                                                                                                                                                                                            
Baceesso bilaa                                                                                                                    ???                                                                                                                                                                                                                    
Xoqqisso bilaa                                                                                                                 ??? ???                                                                                                                                     
Geeddarisso bilaa                                                                                                            ????? ???                                                                                                                               
Laametta bilaa                                                                                                                 ???? ???                                                                                                                                  
Zugiya                                                                                                                               ????                                                                                                                                                
Huluuquwa                                                                                                                        ???                                                                                                                                                
Gishshaa                                                                                                                          ????                                                                                                                                                
Boolima                                                                                                                         ???/ ???                                                                                                                                                 
Tumaanchcha                                                                                                               ?? ????                                                                                                                                           
Yetta cenggurssaa                                                                                                           ??
Opitta (ootta pilggettaa)                                                                                                ?????                                                                                                                            
Opittanchchaa                                                                                                               ????                                                                                                                                         
Naagettuwa                                                                                                                 ????                                                                                                                                                     
Ziba haasayaa                                                                                                             ???? ?????                                                                                                                                      
Siituwa                                                                                                                       ???                                                                                                                                                      
Tumaa                                                                                                                        ????                                                                                                                                                          
Beeraa                                                                                                                             ??                                                                                                                                                               
Denddo qofaa                                                                                                                 ??? ???                                                                                                                                             
Daannatettaa                                                                                                                 ???                                                                                                                                                    
Zilaassaa                                                                                                                       ??                                                                                                                                                       
Kajjeeluwa                                                                                                                     ???                                                                                                                                                     
Danttuwa                                                                                                                        ???                                                                                                                                                    
Sarotettaa                                                                                                                          ?????                                                                                                                                                   
Maachchaa                                                                                                                           ???                                                                                                                                                  
Yaraa                                                                                 ???                                                                                                                                                         Aysuma                                                                                                                                 ??????                                                                                                                                                 
Naqaashaa                                                                                                                                   ???                                                                                                                                               
Hashettuwa                                                                                                                               ????                                                                                                                                             
Haggaazaa                                                                                                                            ??????                                                                                                                                               
Zuppe maaduwa                                                                                                                     ???                                                                                                                                         
Walakkiyoogaa                                                                                                                    ????                                                                                                                                         
Malaataa                                                                                                                            ???                                                                                                                                                     
Issi mala                                                                                                                            ?????                                                                                                                                                    
Gaasuwa                                                                                                                             ????                                                                                                                                                  
Harumaa                                                                                                                             ????                                                                                                                                                   
Buussaa                                                                                                                                 ???                                                                                                                                                       
Yeemuwa                                                                                                                           ?? ????                                                                                                                                                 
Shochchaa                                                                                                                             ??                                                                                                                                                
Bariya                                                                                       ???                                                                                                                                                      Xeeluwa                                                                                            ??????                                                                                                                                                Chii- saynise                                                                                                                        ?-?????                                                                                                                                             
Dureta (aquwa)                                                                                                                      ???                                                                                                                                         
Baase (kane)                                                                                                                          ????                                                                                                                                                
Barkka                                                                                                                                    ???                                                                                                                                                     
Qanllishiya                                                                                                                           ??????                                                                                                                                            
Xooringgiya                                                                                                                      ??? ?????                                                                                                                                            Haysiya                                                                                                                             ???                                                                                                                                                     

Wolaytta paraa sunttaa
1.	Odolchchaa
2.	Tambbo odolchchaa
3.	Baaraa
4.	Worqqa baaraa
5.	Giilo Baaraa
6.	Gaashe baaraa
7.	Qaana baaraa
8.	Daamaa
9.	Genessa daamaa
10. Eessa damaa
11. Maadda daamaa
12. Booreya
13. Santta booreyaa
14. Dagela booreya
15. Gomaraa
16. Shaagaraa
17. Qaacaa
18. Gershshuwaa
19. Naatiraa
20. Silaabiya
21. Xilluwa
22. Waashiya
23. Qaaca wenchchuwa
Wolaytta uutta qommotu sunttaa
1.	Loolinggiya macca
2.	Arkkiya macca
3.	Ciciya macca
4.	Suytiya macca
5.	Arggamaa macca
6.	Lembbuwa macca
7.	Genessaa macca
8.	Agino  macca
9.	Tarssaaqo macca
10. Kataniya macca
11. Genaa Attuma
12. Alagena macca attuma
13. Ankko gena macca attuma
14. Borodaa gena macca attuma
15. TT macca attuma
16. Halllaa macca attuma
17. Holiya macca attuma
18. Palaqiya macca attuma
19. Naqaaqaa macca attuma
20. Godariya macca attuma
21. Mazziya macca attuma
22. Gefettenuwa macca attuma
23. Sutaafiya macca attuma
24. Aaruwa macca attuma
25. Banggaa macca attuma
26. Adinoonaa macca attuma
27. Badaadiya macca attuma
28. Siraariya macca attuma
29. Daauwa macca attuma
30. Dekkuwa (Fequwa) attuma
31. Zinkkiya attuma
32. Wanaadiya attuma
33. Piluwa attuma
34. Xufaa attuma
35. Shalaqumiya attuma
36. Cim”ashiya
Beni wode wolaytta keettaa sunttaa
1.	Zuufaa
2.	Dilima meeshuwa
3.	Meeshuwa
4.	Gulattaa
5.	Buraariya
Wolaytta yetta cenggurssata
1.	Haylanchchiya
2.	Lachchiya
3.	Booladiya
4.	Abooliya
5.	Dim”akkauwa
6.	Nagiriitaa
7.	Zilaassaa
8.	Gereessan
9.	Anddura
10. Cachchaa
11. Gayruwa
12. Tootiya
Wolaytta boynaa qommotu sunttaa/yams/
1.	Gara zuwa
2.	Moliya
3.	Yittiriya
4.	Gazzaa
5.	Xawayiyaa
6.	Piliya
7.	Damiya
8.	Xahi moliya
9.	Shashshiriya
10. Dalkka
11. Ushuushiya
12. Gunkko
13. Akantta
     14. Kawo boyna h.h.m
Wolaytta malddo qommotu sunttaa
1.	Dinkkiya 
2.	Pilluwa
3.	Wogaamuwa
4.	Haruzzuwa
5.	Pasalaa
6.	Dalkka
7.	Zikiriya
8.	Gembbuwa
9.	Wan”akkiya
10.	Geleshshwa
Wolaytta wogaa maayotuppe hadiya qommotu sunttaa
1.	Seeriya
2.	Gutuma
3.	Dungguzaa
Wolaytta gallassatu suntta
1.	Sagga                       Monday                                                         
2.	Ciishsha                   Tuesday                                                      
3.	Woliila                     Wodenesday 
4.	Shaagaa                   Thursday      
5.	Bizzaa                      Fri day     
6.	  Qeeraa                     Saterday     
7.	Woggaa                      Sunday             
Wolaytta Aginatu sunttaa
1.	Gifaataa __________________________ September
2.	Gooluwa __________________________October
3.	Baraataa _________________________ November
4.	Dubbalaa _________________________December 
5.	Shachchaa ________________________ January
6.	Longgiya ___________________________Febuary
7.	Bullaalaa ___________________________March
8.	Gabba ______________________________April
9.	Laabooshaa __________________________ May
10. Guuliya _____________________________June
11. Caljjuwa ____________________________July
12. Kuushshaa _________________________August
13. Nuuco ___________________________
Wolaytta deretettaa (asaa) zaariya /qommuwa shaahuwa
Maallaa xaphon de'iya qommoti 12.
1.	Wolaytta maallaa
2.	Zirggo maallaa 
3.	Gezze maallaa
4.	Qoggo maallaa
5.	Borodda maallaa
6.	Gamo maallaa
7.	Lontto maallaa
8.	Gilo maallaa
9.	Tigire maallaa
10. Mishsha maalla
11. Hayyo maallaa
12. Maaro maallaa
Dogolaa xaphon de'iya 98 zaretuppe/ qommotuppe/
1.	Hiziya 
2.	Hiraytuwa
3.	Maasiriya
4.	Makka
5.	Arggama
6.	Ayraarisuw
7.	Aaddaa
8.	Archchiya
9.	Bubbulaa
10. Komminiya
11. Kalssiya
12. Kawukaa
13. Wosheeshshaa 
14. Wojjuwa
15. Wommigiiraa
16. Wararat
17. Qesggaa
18. Zaatuwa
19. Zaaminiya
20. Zutuma
21. Zanxxala
22. Daara
23. Gudareta
24. Xaata
25. Woshshimianiya 
Wolaytta biittan asay hanno gakkanaashin go’’ettiyo bullachcha qommota
             - Oysha bullachchaa     
-	 Labaa bullachchaa
-	 Dahaa bullachchaa
-	Dafaa bullachchaa
-	 Laata bullachchaa
-	Mishechchuwa bullachchaa
Korssiya zuliya 
Korssiya Qommoy :  Haasayettida Hayyo Xaafo Bila Macaraa 
Korssiya paydoy : Woll 312
Wodiya zananay  : 3 saate 
Gayttiyo saate  : 3 saate
Korssiya qonccissuwa 
Ha korsse haasayettida hayyop xaafo bila macara gididi  appe kasetidi yiida korssee baynnaba gidees. Yaatiyo gishshawu haasayettida hayyo xaafo bilaa aybatettaappenne go”aappe doommidi haasayettida hayyo xaafo bilaa qommota be’ana.  Hegaadankka haasayettida hayyo xaafo bilaa shiishshiyoogaanne hegaa qassi laalliyo oosoy oosettees. Ha korssee dariya baggi tamaareta gidinkka asttamaareti daro baggi deretettaa asaa pulttodan go’ettidi eta garssappe dumma dumma haasayettida hayyo xaafo bilata shiishshidi timirtte oosuwan peeshshiyoogaa koyyiyaaba. Ha xaafettida hayyo xaafo bilaa demmanawu gijjidikka dumma dumma xaafetti uttida mishshata, iraadoonetanne odibessata go’ettana danddayettees.   Ha haasayettida hayyo xaafo bila macara geetettidi erettiyaageeti –gereessaa, qan”ishiya, xooringgiya, dumma dumma yettata,zilaassaa, gayruwa h. h. m.  Haageeta ubbata ha qommon de’iya pulttota go’ettidi demmana danddayettees. Ha korssiyan zaaridikka   ziba haasayatanne bila haasayata hegaadankka hayseta aahuwan be’iyo oosoy oosettees. 
   Korssiya sintta qofata
Ha korssiya wurssettan tamaareti:
?	Haasayettida hayyo xaafo bilaa aybatettaa birshshananne tamaaro tamaarisso oosuwan eti immiyo haggaazaa qonccissana.
?	Haasayettida hayyo xaafo bilaa go"aa yootana.
?	Haasyettida hayyo xaafo bilaaninne hankko timirtte qommotun de'iya gaytotettaa yiggana.
?	Wolayttatto haasayettida hayyo xaafo bilan pilggetta oosuwa oottanawu baaso era demmana.
?	Ichchshanttappe biidi hosppuntta kifiliya gakkanaashin tamaarissanawu haasayettida hayyo xaafo bilaa dummayidi go'ettana.
?	Ziba haasayaanne bila haasayaa shaakkidi erana.
¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬¬Geluwa   
Koyro shemppuwa 
1. Wolaytta Haasayettida Hayyo Xaafo Bilaa 
1.1	Wolaytta Haasayettida Hayyo Xaafo Bilaa Aybatettaa 
1.2	Haasayettida  hayyo xaafobilay pulttiyoosaa 
1.3	Wolaytta haasayettida hayyo- xaafo bilaa    eeshshata 
1.4	Haasaya Bilaa 
1.5	Ziba haasayaa  
Naa"anttoshemppuwa 
2. Haasayettida Hayyo Xaafo Bilaa Go"aa  
2.1. Qonccisiyo maaduwa  
2.2. Lahidi kanttanawu maaddiyoogaa 
 2.3. Minttettiyooga 
2.4. Tamaarissiyoogaa 
2.5. Iita oosota woykko meezeta seeranawu (teqqanawu) maaddees 
     2.1.1 Haasayettidahayyoxaafobilamacaratanneetiaadhdhiyoogeta 
Heezzanto  shemppuwa  
3. Haasayettida HayyoXaafo Bila Qommota  
3.1. Doonan  odettiya haasayettida ayyo xaafo bilata                                                          
 3.1.1. Merta biddaa                                                                                                  
 3.1.2. Doonanodettiyataatikiya 
3.1.3. Haysiya 
  3.1.4. Leemisohaasayaa 
       3.1.5. Qan"ishiya   
   3.1.6. Xooringgiya 
       3.1.7. Yootettaa  
       3.1.8. Naachchaakaa'ettaa                               
       3.1.9. Qaaladanttota 
Shemppuwa   oydda  
4.Haasayettida Hayyoxaafo Bilaa shiishshiyoogaanne laaliyoogaa 
4.1. Shooqaawaa (xanna"iyaagaa) oosuwa 
4.2 haasayettida hayyo xaafo bilaai mmiya asata dooriyoogaa 
4.3 haasayettida hayyo xaafo bilaa shiishshiyo buquraa (miishshaa) dooriyoogaa              
4.4. Haasayettida hayyo xaafo bilaa shiishshiyaagaappe aybi naagettii 
4.5 Haasayettida hayyo xaafo bilaa shiishshiyo polo bussan gakkiya metota 
   4.6 Haasayettida hayyo xaafo bilaa micciyoogaa (laaliyoogaa 
Xombbe maxaafata 




